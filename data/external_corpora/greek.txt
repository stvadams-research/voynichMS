Εγκληματίας για τη χαμένη του τιμή - Μια αληθινή ιστορία (γερμανικά: Der Verbrecher aus verlorener Ehre - Eine wahre Geschichte‎‎) είναι εκτενές διήγημα του Φρίντριχ Σίλερ που γράφτηκε το 1786, ένα από τα λίγα πεζά έργα του συγγραφέα. Αφηγείται την ιστορία ενός νεαρού άνδρα που τιμωρείται πολύ σκληρά για λαθροθηρία και απορρίπτεται από την κοινωνία, η οποία τελικά τον μετατρέπει σε δολοφόνο και ληστή. Η ιστορία βασίζεται σε αληθινό περιστατικό. Ο Σίλερ αμφισβητεί το νομικό σύστημα της εποχής του, το οποίο ήταν ιδιαίτερα αυστηρό και δεν πρόβλεπε έλεος ή αποκατάσταση των εγκληματιών. Καταφέρεται επίσης κατά του κοινωνικού συστήματος της φεουδαρχικής - απολυταρχικής εξουσίας, που οδηγούσε συχνά αθώους ανθρώπους στο έγκλημα. Η πρώτη μετάφραση στα ελληνικά το 1896 είχε τον τίτλο Ανεπανόρθωτα ατιμασμένος. == Υπόθεση == === Εισαγωγή === Ο συγγραφέας ξεκινά με το επιχείρημα ότι όταν περιγράφεται ένα έγκλημα, είναι σημαντικό να εκτεθεί το ιστορικό του με λεπτομέρειες, να παρουσιασθούν οι συνθήκες που οδήγησαν στην πράξη και τα κίνητρα του δράστη και να ιχνηλατηθεί η ψυχολογική του εξέλιξη. Όπως ένας επιστήμονας που μελετά την έκρηξη ηφαιστείου, ο ανθρώπινος επιστήμονας πρέπει να εξετάσει προσεκτικά τα χαρακτηριστικά της ανθρώπινης ψυχής και όλες τις συνθήκες που οδήγησαν στην πράξη. Αυτή η αντιμετώπιση θα έκανε γρήγορα να χαθεί η αλαζονεία και η περιφρόνηση με τις οποίες οι άνθρωποι συχνά αντιμετωπίζουν τους εγκληματίες και θα συνέβαλε σε μεγαλύτερη κατανόηση και ίσως ελπίδα ότι ο ένοχος μπορεί να ενσωματωθεί ξανά στην κοινωνία. === Τα εγκλήματα του Κρίστιαν, πρόστιμο, φυλάκιση και καταναγκαστικά έργα === Μετά το θάνατο του πατέρα του, ο Κρίστιαν Γουλφ και η μητέρα του διαχειρίζονται το οικογενειακό πανδοχείο σε μια μικρή πόλη αλλά η δουλειά δεν πηγαίνει καλά και βρίσκονται στη φτώχια. Όταν ο νεαρός ερωτεύεται τη Γιοχάνα, καθώς δεν είναι ιδιαίτερα ελκυστικός, προσπαθεί να την εντυπωσιάσει με δώρα. Δεν έχει όμως χρήματα και αρχίζει να κυνηγά παράνομα στο δάσος του πρίγκηπα και να πουλά το κυνήγι. Αλλά σύντομα γίνεται φανερό ότι έχει αντίζηλο: ο κυνηγός Ρόμπερτ έχει επίσης ερωτευτεί τη Γιοχάνα και είναι καχύποπτος για τη γενναιοδωρία του Γουλφ. Ο Ρόμπερτ σύντομα τον ανακαλύπτει να κυνηγά στο δάσος και τον αναφέρει. Ο Κρίστιαν καταδικάζεται σε βαρύ πρόστιμο. Χάνει επίσης και τη Γιοχάνα, που επέλεξε τον Ρόμπερτ. Τα οικονομικά προβλήματα, αλλά και ο θυμός για τον Ρόμπερτ τον βαραίνουν. Κυνηγάει ξανά - και καταγγέλλεται πάλι από τον Ρόμπερτ. Αυτή τη φορά η τιμωρία είναι πιο αυστηρή γιατί θεωρείται υπότροπος, έτσι καταδικάζεται σε ένα χρόνο φυλάκιση. Κατά τη διάρκεια της φυλάκισης αυξάνει το μίσος και η ζήλια του. Επιστρέφοντας από τη φυλακή, ανακαλύπτει ότι οι άνθρωποι τον αποφεύγουν. Η μητέρα του έχει πεθάνει και η Γιοχάνα είναι πόρνη. Προσπαθεί να βρει δουλειά, αλλά κανείς δεν τον προσλαμβάνει, ούτε ως χοιροβοσκό. Και πάλι δεν βλέπει άλλη διέξοδο από τη λαθροθηρία - και πάλι συλλαμβάνεται. Τώρα καταδικάζεται σε τρία χρόνια καταναγκαστικά έργα. Στη φυλακή, οι σκληρές συνθήκες διαβίωσης και η κακή επιρροή των άλλων κρατουμένων του προκαλούν μίσος για όλους τους ανθρώπους και αισθήματα εκδίκησης και αποφασίζει ότι από εδώ και πέρα θα διαπράττει εγκλήματα από πρόθεση και ευχαρίστηση και όχι πλέον από ανάγκη. === Δολοφόνος - λήσταρχος === Μετά την αποφυλάκιση, ο Γουλφ επέστρεψε στη λαθροθηρία, αυτή τη φορά όχι μόνο για να επιβιώσει, αλλά και για τη χαρά να είναι πάνω από το νόμο. Μια μέρα, καθώς ετοιμάζεται να πυροβολήσει ένα ελάφι, βλέπει τον Ρόμπερτ, ο οποίος επίσης στοχεύει το ζώο. Μετά από σύντομο δισταγμό, η επιθυμία του για εκδίκηση κυριαρχεί, τον πυροβολεί και γίνεται δολοφόνος. Σύντομα νιώθει τύψεις και εύχεται να μπορούσε να αναιρέσει το έγκλημα αλλά είναι αργά. Καθώς τρέπεται σε φυγή, τον πλησιάζει ένας ληστής που αρχικά του επιτίθεται, αλλά δείχνει σεβασμό όταν τον αναγνωρίζει. Ευχαριστημένος που δεν είναι εντελώς έξω από κάθε ανθρώπινη κοινωνία, ο Κρίστιαν τον ακολουθεί στο λημέρι των ληστών. Μεθυσμένος από το κρασί και ενθουσιασμένος από τη φιλική υποδοχή, δέχεται να γίνει αρχηγός τους. Η συμμορία αρχίζει να διαπράττει πολλά εγκλήματα και να τρομοκρατεί την περιοχή, αλλά ένα χρόνο αργότερα ο διαβόητος πλέον Γουλφ συνειδητοποιεί ότι δεν μπορεί άλλο να συνεχίσει να ζει τέτοια ζωή, επί πλέον φοβάται ότι θα προδοθεί γιατί υπήρχε μια υψηλή ανταμοιβή στο κεφάλι του. === Προσπάθεια επανένταξης - Σύλληψη και εκτέλεση === Επειδή το αίσθημα τιμής του δεν έχει εξαφανιστεί εντελώς, θέλει να επιστρέψει στην κοινωνία με κάποιο τρόπο. Εκείνη την εποχή άρχιζε ο Επταετής πόλεμος και στρατολογούνταν νεοσύλλεκτοι. Ο Γουλφ γράφει πολλές επιστολές στον πρίγκιπα με μετάνοια και αίτημα για χάρη, δηλώνοντας έτοιμος να υπηρετήσει προς όφελος της κοινωνίας. Καθώς δεν έλαβε καμία απάντηση, αποφάσισε να καταφύγει στην Πρωσία και να καταταγεί εκεί. Σε έναν συνοριακό έλεγχο, πιστεύει ότι έχει αναγνωριστεί ως καταζητούμενος εγκληματίας και βγάζει το πιστόλι. Εξουδετερώνεται και συλλαμβάνεται. Μετά από μια μέρα κράτησης, αποκαλύπτει την ταυτότητά του ελπίζοντας ότι η ομολογία του θα αντιμετωπιζόταν με ανθρωπιά και ανεκτικότητα. Τελικά εκτελείται για τις πράξεις του. == Συγγραφή == Το διήγημα γράφτηκε το 1786, περίοδο που ο Σίλερ συμμετείχε στο κίνημα Θύελλα και Ορμή, και αρχικά δημοσιεύτηκε με τον τίτλο Εγκληματίας της ατιμίας. Ο νέος τίτλος δόθηκε το 1792, όταν ο συγγραφέας ετοίμαζε για δημοσίευση μια συλλογή με πεζογραφήματά του. Η υπόθεση βασίζεται σε πραγματικά γεγονότα που σχετίζονται με μια από τις συμμορίες ληστών που δρούσαν στο Δουκάτο της Βυρτεμβέργης στα μέσα του 18ου αιώνα, αρχηγός της οποίας ήταν ο Φρίντριχ Σβαν, γνωστός και ως «ο κύριος του Ήλιου». Ο Σβαν ήταν ένας από τους πιο διάσημους λήσταρχους της εποχής του, ένας από αυτούς που στη λαϊκή φαντασία περιβάλλονταν από ένα είδος ρομαντικής αύρας ως εκδικητές για τις ταπεινώσεις και την έλλειψη δικαιωμάτων των απλών ανθρώπων. Καταδικάστηκε σε θάνατο και εκτελέστηκε το 1760 σε ηλικία 31 ετών. Ο Σίλερ πιθανότατα άκουσε την ιστορία του Σβαν από τον Γιάκομπ Φρίντριχ Άμπελ, καθηγητή του στη στρατιωτική ακαδημία. Ο πατέρας του Άμπελ ήταν ο δικαστής που είχε συλλάβει τον Σβαν. Το 1787, ο καθηγητής Άμπελ συμπεριέλαβε το περιστατικό ως Η υπόθεση Φρίντριχ Σβαν στον δεύτερο τόμο του έργου του «Συλλογή και εξήγηση παράξενων φαινομένων στην ανθρώπινη ζωή». Ο Χέρμαν Κουρτς επανέλαβε το θέμα στο Ο οικοδεσπότης του ήλιου. Σουαβική λαϊκή ιστορία του περασμένου αιώνα (Φρανκφούρτη, 1856). == Σχόλια == Το διήγημα είναι ένα μείγμα φιλοσοφικής πραγματείας, πραγματολογικής αναφοράς και λογοτεχνικής αφήγησης. Μετά από μια σύντομη εισαγωγή του αφηγητή, ακολουθεί μια επιστολή που παρατίθεται ολόκληρη και υποτίθεται ότι προέρχεται από τον ίδιο τον Κρίστιαν Γουλφ, στην οποία περιγράφει την πορεία της ζωής του. Με αυτόν τον τρόπο, ο Σίλερ δημιουργεί την εντύπωση της αυθεντικότητας. Σύμφωνα με τις εξηγήσεις στην εισαγωγή, η περίπτωση του Κρίστιαν Γουλφ έχει σκοπό να χρησιμεύσει ως ηθικό δίδαγμα και να διδάξει στον αναγνώστη την ανθρώπινη φύση. Ο σκεπτικισμός του Σίλερ απέναντι στο ισχύον ποινικό δίκαιο είναι σαφής στο κείμενο. Κατηγορεί τους δικαστές ότι ενδιαφέρονται περισσότερο για το γράμμα του νόμου παρά για τον άνθρωπο που στέκεται ενώπιόν τους. == Μετάφραση στα ελληνικά == Ανεπανόρθωτα ατιμασμένος, μετάφραση: Γεώργιος Στρατήγης, 1896 Εγκληματίας για τη χαμένη του τιμή, μετάφραση: Μαριάννα Κοτζιά, Βίκυ Απέργη, Ηρώ Κοζατζανίδη, εκδόσεις Πάπυρος, 2014 == Παραπομπές ==

Η Χάποελ Μπνι Λοντ ΦΚ είναι μια ισραηλινή ποδοσφαιρική ομάδα από την πόλη Λοντ. Χρώμα της ομάδας είναι το κόκκινο. Αγωνίζεται στη Liga Leumit, τη δεύτερη κατηγορία ποδοσφαίρου στο Ισραήλ. Έδρα της ομάδας είναι το Lod Municipal Stadium. Η ομάδα ιδρύθηκε το 1980 από την ενοποίηση των Bnei Lod και Rakevet Lod. Την περίοδο 2003-04 κέρδισε τη 2003-04 Liga Bet. Την επόμενη σεζόν κέρδισε την Liga Alef και προβιβάστηκε στη Liga Artzit (τρίτη κατηγορία). Την περίοδο 2005-06 κέρδισε την άνοδο στη Liga Leumit. == Τίτλοι == Liga Artzit Πρωταθλήτρια: 2005–06 Liga Alef South Division champions: 2004–05 Liga Bet South B Division champions: 2003–04

Η Λίμνη είναι οικισμός της Πελοποννήσου στην Λακωνία. == Γενικά στοιχεία == Η Λίμνη βρίσκεται σε υψόμετρο 30 μέτρα στον κάμπο των Αιγιών. Απέχει περίπου 5 χιλιόμετρα Δ.-ΒΔ. από το κέντρο του Γυθείου (έδρα του δήμου) και 37 χιλιόμετρα Ν.-ΝΑ. από την Σπάρτη ενώ μέσα από το χωριό περνάει η ΕΟ Σπάρτης - Γυθείου. Στην Εκστρατεία του Μοριά καταγράφεται με την ονομασία Limni να υπάγεται στην Επαρχία Ανατολικής Σπάρτης (Sparte Orientale) → Τμήμα Μαλευρίου (Section de Malévri) και να έχει πληθυσμό 42 οικογένειες (συνολικά 200 άτομα). Στο Αρχείο Ιωάννου Καποδίστρια αναφέρεται ως Λίμνη στην Επαρχία Ανατολικής Σπάρτης → Τμήμα Φωκά με 42 οικογένειες (συν. 139 άτομα). Αναφέρεται επίσημα, μετά την Τουρκοκρατία, το 1835 να προσαρτάται στο δήμο Γυθείου και να απογράφεται μέχρι το 1908. Άρχισε να απογράφεται πάλι από το 1920 μέχρι το 1940 και ξανά από το 1981. Σύμφωνα με το πρόγραμμα «Καλλικράτης» και την τροποποίησή Κλεισθένης Ι, ανήκει στην Κοινότητα Γυθείου, που υπάγεται στη Δημοτική Ενότητα Γυθείου του Δήμου Ανατολικής Μάνης και σύμφωνα με την απογραφή 2021 απογράφησαν 109 κάτοικοι. Οι απογραφές πληθυσμού μετά τον Β' Παγκόσμιο πόλεμο είναι: == Παραπομπές ==

Η Αγνή της Βουργουνδίας (γαλλικά: Agnès de Bourgogne‎‎, 1407 - 1 Δεκεμβρίου 1476) από τον Οίκο του Βαλουά-Βουργουνδίας ήταν δούκισσα της Βουρβόνης & της Ωβέρνης. == Βιογραφία == Ήταν κόρη του Ιωάννη του Ισχυρού, δούκα της Βουργουνδίας και της Μαργαρίτας των Βίττελσμπαχ, κόρης τού Αλβέρτου Α΄ δούκα της Βαυαρίας. == Οικογένεια == Με τον γάμο της Αγνής με τον Κάρολο Α΄ δούκα του Μπουρμπόν απέκτησε τέκνα: Ιωάννης Β΄ 1426-1488, δούκας του Μπουρμπόν. Μαρία 1428-1448, παντρεύτηκε τον Ιωάννη Β΄ δούκα της Λωρραίνης. Φίλιππος 1430-1440, απεβ. 10 ετών. Κάρολος Β΄ 1434-1488, καρδινάλιος, αρχιεπίσκοπος της Λυών. Ισαβέλλα 1436-1465, παντρεύτηκε τον Κάρολο των Βαλουά δούκα της Βουργουνδίας. Πέτρος Β΄ 1438-1503, δούκας της Βουρβόνης. Λουδοβίκος 1438-1482, επίσκοπος της Λιέγης. Μαργαρίτα 1439-1483, παντρεύτηκε τον Φίλιππο Β΄ δούκα της Σαβοΐας. Αικατερίνη 1440-1469, παντρεύτηκε τον Αδόλφο Β΄ των Έχμοντ δούκα του Χέλρε. Ιωάννα 1442-1493, παντρεύτηκε τον Ιωάννη Β΄ των Ιβρέας πρίγκιπα της Οράγγης. Ιάκωβος 1445-1468, κόμης του Μονπανσιέ. == Πρόγονοι == == Παραπομπές == == Πηγές == O'Reilly, Elizabeth Boyle, How France Built Her Cathedrals, (Harper Brothers Publishers:London, 1921), 265. Leguai, André, "Agnès de Bourgogne, duchesse de Bourbon (1405?-1476)," in Les ducs de Bourbon, le Bourbonnais et le royaume de France à la fin du Moyen Age (Société bourbonnaise des études locales: Yzeure, 2005), 145-60.

Έκθεση στη μορφολογία της μουσικής ονομάζεται το τμήμα εκείνο ενός έργου ή ενός μέρους έργου, στο οποίο ο συνθέτης παρουσιάζει ατόφιο το θέμα ή τα θέματα του έργου. Αν υπάρχουν δύο θέματα, το πρώτο παρουσιάζεται στη βασική τονικότητα του έργου και το δεύτερο στην τονικότητα της δεσπόζουσας (V βαθμίδα), αν η βασική τονικότητα είναι μείζονα, ή στην τονικότητα της σχετικής μείζονας, αν η βασική τονικότητα είναι ελάσσονα. Χαρακτηριστικό της έκθεσης είναι η τονική σαφήνεια και σταθερότητα, που εξασφαλίζεται με το άκουσμα των κλιμάκων που αναφέρθηκαν πιο πάνω. Η έκθεση γίνεται στην αρχή του έργου, ενώ μετά την έκθεση ακολουθεί συνήθως η ανάπτυξη, στην οποία ο συνθέτης επεξεργάζεται με ποικίλους τρόπους το θεματικό υλικό που παρουσιάστηκε στην έκθεση.

Ο Εθνικός δρυμός ή Εθνικό πάρκο είναι ένα οικοσύστημα ή βιότοπος με ιδιαίτερη οικολογική αξία που παραμένει ανεπηρέαστο ή έχει επηρεαστεί ελάχιστα από ανθρώπινες δραστηριότητες και στο οποίο διατηρείται ποικιλομορφία οικολογικών, βιολογικών, γεωμορφολογικών και αισθητικών στοιχείων. Αποτελεί οριοθετημένη περιοχή που προστατεύεται από ειδικούς νόμους προκειμένου να διαφυλαχτεί η μοναδικότητα του φυσικού πλούτου. Κατά κανόνα περιλαμβάνει τον πυρήνα, που είναι η πιο αυστηρά προστατευμένη περιοχή και την περιμετρική ζώνη. Οι γεωμορφολογικοί σχηματισμοί και το οικολογικό περιβάλλον της χλωρίδας και της πανίδας παρουσιάζουν επιστημονικό κι εκπαιδευτικό ενδιαφέρον καθώς και δέος αναψυχής. Ένας Εθνικός δρυμός μπορεί να περιλαμβάνει δάση, λιβάδια, λίμνες, ποτάμια, οικισμούς, καθώς και ιστορικά ή αρχαιολογικά ευρήματα και μνημεία. Υπεύθυνος φορέας για τη φύλαξη των εθνικών δρυμών είναι η Δασική υπηρεσία. Οι επισκέπτες επιτρέπεται να εισέρχονται στο χώρο κάτω από ειδικές συνθήκες για επιμόρφωση, έρευνα ή αναψυχή. Στους Δρυμούς επιτρέπονται οι ήπιες δραστηριότητες και απαγορεύεται η φθορά των γεωμορφολογικών χαρακτηριστικών. == Πυρήνας και περιφερειακή ζώνη == Κάθε Δρυμός αποτελείται από τον πυρήνα και την περιφερειακή ζώνη. Στον πυρήνα επιτρέπεται μόνο η επιστημονική έρευνα, η παθητική αναψυχή και η απόκτηση περιβαλλοντικής γνώσης και ενημέρωσης σε πορίσματα ερευνών και μελετών. Στην περιφερειακή ζώνη επιτρέπονται ορισμένες δραστηριότητες όπως η ίδρυση εκτροφείων θηραμάτων και ιχθυοτροφείων, η κατασκευή δρόμων και χώρων σταθμεύσεως αυτοκινήτων, η κατασκευή φυλακίων και εγκαταστάσεων για την εξυπηρέτηση κατασκηνώσεων και ορειβασίας, η τοποθέτηση πινακίδων, η υλοτομία και η βοσκή. == Προβλήματα που αντιμετωπίζουν οι Εθνικοί δρυμοί == Τα βασικά προβλήματα που αντιμετωπίζουν οι Εθνικοί δρυμοί, είναι συνήθως κοινά σε όλες τις περιοχές. Μικροί πυρήνες Σε κάποιους δεν έχουν οριστεί περιφερειακές ζώνες Ανυπαρξία προσωπικού φύλαξης και διαχείρισης Λαθροϋλοτομία Λαθροθηρία Λαθραία βόσκηση Πυρκαγιές == Δείτε επίσης == Εθνικοί δρυμοί της Ελλάδας == Πηγές == http://isocrates.gr/content_files/aerostato_palia_teuxh/EthnikoiDrymoi_83-84.pdf (σελ. 1) == Εξωτερικοί σύνδεσμοι == Επίσημη ιστοσελίδα του Εθνικού δρυμού Πάρνηθας Ιστοσελίδα για τον Εθνικό δρυμό Οίτης Χάρτης δορυφορικών εικόνων με τους Εθνικούς Δρυμούς

Η Σούπερ Λίγκα 2025–26 (γνωστή και ως Stoiximan Super League για εμπορικούς λόγους) είναι η 90η σεζόν της Super League 1, της κορυφαίας κατηγορίας του ελληνικού επαγγελματικού ποδοσφαίρου ανδρών, από την καθιέρωσή της ως εθνικό πρωτάθλημα υπό την εποπτεία της ΕΠΟ το 1927, και το 67ο πρωτάθλημα από τη σύσταση της Α΄ Εθνικής Κατηγορίας το 1959. Διεξάγεται με τη συμμετοχή 14 ομάδων, συγκεκριμένα όσων κατέλαβαν την 1η έως και τη 12η θέση της προηγούμενης διοργάνωσης και της ΑΕΛ και της Κηφισιάς, που προβιβάστηκαν. Το πρωτάθλημα ξεκίνησε το Σάββατο 23 Αυγούστου 2025. Ο Ολυμπιακός είναι o κάτοχος του τροπαίου. == Ομάδες == === Τρόπος Διεξαγωγής === Δεκατέσσερις ομάδες αγωνίζονται στο πρωτάθλημα – οι δώδεκα κορυφαίες ομάδες της προηγούμενης σεζόν και δύο ομάδες που προβιβάστηκαν από την Super League 2. Η Λάρισα επιστρέφει στην Super League μετά από 4 χρόνια. Η Κηφισιά επιστρέφει στη Super League μετά από 1 σεζόν και συγκεκριμένα την σεζόν 2023–24. === Γήπεδα και τοποθεσίες === === Προσωπικό, εμφανίσεις και τηλεοπτικά δικαιώματα === == Βαθμολογία == === Κανονική διάρκεια === == Αποτελέσματα == === Κανονική διάρκεια === == Στατιστικά σεζόν == === Πρώτοι σκόρερ === == Εισιτήρια == === Υψηλότερη προσέλευση === == Παραπομπές == == Εξωτερικοί σύνδεσμοι == Super League 1 Ελλάδα ΣΥΝ.Π.Ε. – Επίσημος ιστότοπος

Το ιερό Τακέντα (武田神社, Τακέντα Τζίντζα) είναι σιντοϊστικό ιερό, που βρίσκεται στην πόλη Κόφου, στο νομό γιαμανάσι της Ιαπωνίας και είναι αφιερωμένο στο κάμι του Τακέντα Σίνγκεν. Ο ετήσιος εορτασμός στο ιερό γίνεται στις 12 Απριλίου, την επέτειο του θανάτου του Σίνγκεν. == Ιστορία == Μετά την ήττα της φυλής Τακέντα κατά την περίοδο Σενγκόκου, η οχυρωμένη κατοικία Τσουτσουτζιγκασάκι του Τακέντα Σίνγκεν αφέθηκε να ερειπωθεί και το κέντρο του Κόφου μετατοπίστηκε νότια, για να περιβάλλει το Κάστρο Κόφου, το κέντρο της διοικητικής εξουσίας υπό το σογκουνάτο Τοκουγκάβα. Μετά την αποκατάσταση Μέιτζι, τα ερείπια Τσουτσουτζιγκασάκι τέθηκαν υπό την προστασία της κυβέρνησης για την ιστορική τους αξία και τελικά έγιναν Εθνικό Ιστορικό Μνημείο της Ιαπωνίας. Μετά την επίσκεψη του αυτοκράτορα Μέιτζι στη Νομαρχία Γιαμανάσι το 1880, αναπτύχθηκε ένα τοπικό κίνημα για ένα ιερό, για να τιμήσει τους πιστούς, που είχαν υπηρετήσει στον πόλεμο του Μπόσιν. Αυτό συνδυάστηκε με τα έργα του Κρατικού Σίντο για την ανέγερση ιερών αφιερωμένων σε ιστορικές προσωπικότητες, που διακρίνονταν για την πολεμική τους ανδρεία και με την ανάγκη για ένα ιερό, για να τιμήσουν τους νεκρούς του πολέμου του Ρωσο-Ιαπωνικού Πολέμου. Το 1915, ο αυτοκράτορας Ταϊσό ανέθεσε το ιερό, το οποίο ολοκληρώθηκε το 1919. Το ιερό κατατάχθηκε ως Νομαρχιακό Ιερό σύμφωνα με το Σύγχρονο σύστημα κατάταξης Σιντοϊστικών Ιερών πριν από τον Β' Παγκόσμιο Πόλεμο. Ο χώρος του ιερού περιέχει ένα μουσείο, στο οποίο εκτίθενται πολυάριθμα αντικείμενα, που σχετίζονται με τον Τακέντα Σίνγκεν, συμπεριλαμβανομένων πανοπλιών, όπλων, λαβάρων μάχης και προσωπικών αντικειμένων. Εκτός από την κύρια αίθουσα και την αίθουσα προσευχής το ιερό Τακέντα διαθέτει επίσης μία σκηνή θεάτρου Νο και ένα δίκτυο μονοπατιών γύρω από το ιερό.Ο χώρος του ιερού Τακέντα προσελκύει επισκέπτες την άνοιξη, για να απολαύσουν τις ανθισμένες κερασιές της περιοχής. == Πολιτιστικές ιδιότητες == === Εθνική Σημαντική Πολιτιστική Περιουσία === Το ιερό Τακέντα έχει ένα Τάτσι ιαπωνικό ξίφος και παρουσιάστηκε στο Νομό Γιαμανάσι από τον Σάντζο Σανετόμι, για να τιμήσουν την επίσκεψη του αυτοκράτορα Μέιτζι το 1880. Το σπαθί είχε περάσει στη φυλή Σάντζο ως μέρος των νυφικών δώρων από τη φυλή Τακέντα, όταν η κυρία Σάντζο παντρεύτηκε τον Τακέντα Σίνγκεν και χρονολογείται από την ύστερη περίοδο Καμακούρα. Έχει μήκος 64,5 cm και πλάτος 2,9 cm. Το ξίφος αποδίδεται στον γνωστό ξιφομάχο Γιοσιόκα Ιτσιμόντζι από το Μπιζέν, αν και στο μισό του έχει χαραγμένο μόνο το κάντζι για το "ίτσι". Το ξίφος είναι Εθνικό Σημαντικό Πολιτιστικό Κτήμα. == Παραπομπές == == Εξωτερικοί σύνδεσμοι == Επίσημος ιστότοπος (Ιαπωνικά) Επίσημος οδηγός περιήγησης στην πόλη Kōfu Αρχειοθετήθηκε 2021-11-09 στο Wayback Machine. Επίσημος οδηγός για αξιοθέατα της Νομαρχίας Yamanashi

Το Ιερό Τομίοκα Χατσίμαν (富岡八幡宮, Tomioka Hachimangū) είναι το μεγαλύτερο ιερό αφιερωμένο στον Χατσίμαν στο Τόκιο. == Ιστορία == Το ιερό ιδρύθηκε στο Φουκαγκάβα το 1627. Ο Χατσίμαν, τον οποίο το ιερό τιμά, ήταν επίσης τοπικό Κάμι της φυλής Μιναμότο, έτσι το ιερό έλαβε θερμή προστασία από το σογκουνάτο Τοκουγκάβα. Από την άλλη πλευρά, το ιερό ήταν σεβαστό από τους ανθρώπους του Σιταμάτσι, και ήταν γνωστό ως "Χατσίμαν του Φουκαγκάβα". Κατά τη διάρκεια της περιόδου Μεϊτζί, το ιερό έχασε την προστασία, που είχε απολαύσει κατά την περίοδο του Έντο. Ωστόσο, επιλέχθηκε ως ένα από τα Δέκα Ιερά του Τόκιο (東京十社, Tokyo Jissha) από την Κυβέρνηση Μεϊτζί, παρά το γεγονός ότι θεωρήθηκε ότι ήταν κατώτερης αξίας σε σχέση με το Ιερό Χικάβα και άλλα μεγάλα ιερά που είχε επιλέξει η κυβέρνηση. Στις 10 Μαρτίου 1975, το ιερό κάηκε κατά τη διάρκεια των βομβαρδισμών του Τόκιο. Στις 18 Μαρτίου 1945, ο αυτοκράτορας Σόουα, ο οποίος επιθεωρούσε την καμένη έκταση, επισκέφτηκε το ιερό και πληροφορήθηκε για τις ζημιές στη γύρω περιοχή. Επιστρέφοντας στο παλάτι του, ο αυτοκράτορας περιέγραψε την εντύπωσή του στον Χισανόρι Φουτζίτα, συγκρίνοντας τα ερείπια με τον μεγάλο σεισμό του Καντό του 1923, που είχε δει, όταν ήταν διάδοχος του θρόνου. Μετά τον πόλεμο, χτίστηκαν δύο πέτρινα μνημεία, για να τιμήσουν την επίσκεψη του αυτοκράτορα. Τον Ιούνιο του 2017, αποφασίστηκε το ιερό να μην ελέγχεται πλέον από την Ένωση των Σιντοϊκών Ιερών. Στις 7 Δεκεμβρίου 2017, η πρωθιέρια του ιερού, Ναγκάκο Τομίοκα, μαχαιρώθηκε μέχρι θανάτου, σύμφωνα με πληροφορίες, από τον αδελφό της Σιγκενάγκα Τομίοκα. Η σύζυγος του δράστη συμμετείχε επίσης στην επίθεση σύμφωνα με την αστυνομία, τραυματίζοντας τον οδηγό της Ναγκάκο Τομίοκα. Ο αδελφός της αργότερα μαχαίρωσε τη γυναίκα του μέχρι θανάτου πριν αυτοκτονήσει. Ένα ξίφος γεμάτο αίματα και μαχαίρια βρέθηκαν στον τόπο του εγκλήματος. == Σούμο == Το Ιερό Τομίοκα Χατσίμαν είναι επίσης γνωστό ως ο τόπος γέννησης του Καντζίν-ζουμό (Kanjin-zumō) (勧進相撲), που ιδρύθηκε το 1684 και από το οποίο προέρχεται το σημερινό επαγγελματικό σούμο. Δύο μπασό (: μεγάλα τουρνουά σούμο) πραγματοποιούνταν στο ιερό κάθε χρόνο με την άδεια του σογκουνάτου, και δημιουργήθηκαν μπανζούκε και άλλα μεγάλα συστήματα σε αυτή την περίοδο. Στη περίοδο του Μεϊτζί (1868-1912), το σούμο ενίσχυσε τη σχέση του με το Σίντο, για να επιβιώσει λόγω της απώλειας της υποστήριξης από το σογκουνάτο και τους νταϊμιό, οι οποίοι έχασαν την εξουσία από την Αποκατάσταση του Μεϊτζί. Έτσι, το σιντοϊστικό ιερό απέκτησε μεγαλύτερη αξία και εκτίμηση από το σούμο. Το 1900 κατασκευάστηκε από τον Τζινμάκου Κιουγκόρο ένα πέτρινο μνημείο, το οποίο ονομάζεται Λίθος Γιοκοζούνα (横綱力士碑, Yokozuna Rikishi-hi), για να τιμήσει διαχρονικά τους κατόχους του γιοκοζούνα (: η υψηλότερη κατάταξη στο σούμο). Το ιερό έχει πολλά άλλα πέτρινα μνημεία, που σχετίζονται με το σούμο. == Παραπομπές ==

Ο Ρωσοκριμαϊκός πόλεμος του 1571, ήταν πόλεμος ανάμεσα στο Βασίλειο της Ρωσίας και την Οθωμανική Αυτοκρατορία, ο οποίος προκλήθηκε από τον τουρκικό επεκτατισμό κατά το δεύτερο μισό του 16ου αιώνα. == Ιστορικό == Τον Μάιο του 1571 ισχυρός στρατός ενισχυμένος από το Χανάτο της Κριμαίας με 120.000 περίπου άνδρες και από την Οθωμανική Αυτοκρατορία, με 80.000 Τατάρους, 33.000 Τούρκους και 7.000 γενίτσαρους με επικεφαλής τον Χαν της Κριμαίας Ντεβλέτ Α΄ Γκιρέι, καθώς και διάφορες ορδές από Νογκαι και στρατεύματα των Τσερκέζων, παρέκαμψαν τις αμυντικές οχυρώσεις του Σερπούχοφ στον ποταμό Οκά, διέσχισαν τον παραπόταμο του Ούγκρα και περικύκλωσαν τμήμα 6.000 ανδρών του ρωσικού στρατού και το συνέθλιψαν. Οι ρωσικές δυνάμεις μη έχοντας τις απαραίτητες δυνάμεις για να σταματήσουν την εισβολή, υποχώρησαν προς τη Μόσχα. Ο ρωσικός αγροτικός πληθυσμός κατέφυγε επίσης στην πρωτεύουσα. Ο στρατός από το Χανάτο της Κριμαίας κατέστρεψε τις απροστάτευτες πόλεις και τα χωριά γύρω από τη Μόσχα και στη συνέχεια, με εντολή του Χαν Ντεβλέτ Α΄ Γκιρέι, έβαλε φωτιά σε προάστια της πρωτεύουσας. == Καταστροφή της Μόσχας == Λόγω του ισχυρού ανέμου, η φωτιά γρήγορα επεκτάθηκε σε μεγάλη πυρκαγιά σε όλη την πρωτεύουσα. Οι κάτοικοι της πόλης, όσοι επιβίωσαν, κυνηγημένοι από τις φλόγες, έσπευσαν για διαφυγή προς τη βόρεια πύλη της πρωτεύουσας. Ο ρωσικός στρατός, στις καταστάσεις πανικού που ακολούθησαν, διέσπασε την τάξη του και διαλύθηκε -καθώς, ήδη, ο επικεφαλής στρατηγός του, πρίγκιπας Ιβάν Ντιμιτρίεβιτς Μπέλσκι (Prince Ivan Dmitrievich Belsky) είχε χάσει τη ζωή του κατά τη διάρκεια της πυρκαγιάς αυτής- και αναμίχθηκε μαζί με τους πρόσφυγες. Μέσα σε τρεις ώρες, η Μόσχα είχε καεί εντελώς. Μετά από μια ημέρα ακόμα λεηλασιών ο οθωμανικός στρατός ξεκίνησε τη διαδρομή στο δρόμο προς το Ριαζάν (Ryazan) και τις στέπες του. == Αποτελέσματα == Μελετητές υπολογίζουν ως 80.000 περίπου, τα θύματα του Ρωσοκριμαϊκού πόλεμου του 1571 (εισβολή, μάχες, πυρκαγιά) , ενώ περίπου 150.000 ήταν οι Ρώσοι που αιχμαλωτίσθηκαν. Ο πρέσβης του Πάπα και του Βατικανού Αντόνιο Ποσσεβίνο (Antonio Possevino, 1533 – 1611), αναφέρει, το 1580, ότι ο πληθυσμός της Μόσχας, δεν υπερέβαινε τις 30.000 κατοίκους, αν και το 1520 αριθμούσε περίπου 100.000 κατοίκους. == Δείτε επίσης == Ρωσοκριμαϊκοί πόλεμοι, Πυρκαγιά της Μόσχας (1571) == Παραπομπές ==

Το νεύρο είναι ένα σύνολο νευραξόνων που έχει τη μορφή καλωδίου. Κατά μήκος του, μέσω των νευρώνων, μεταδίδονται οι νευρικές ώσεις που είναι υπεύθυνες για τη μεταφορά των νευρικών σημάτων. Τα νεύρα βρίσκονται μόνο στο περιφερικό νευρικό σύστημα. Τα νεύρα αποτελούνται από τους νευράξονες, οι οποίοι λέγονται και νευρικές ίνες, και τα κύτταρα Σβαν (Schwann cells). == Είδη == Τα νεύρα ,ανάλογα με τη προέλευσή τους, λέγονται κρανιακά (ή εγκεφαλικές συζυγίες), τα οποία προέρχονται από τον εγκέφαλο ή νωτιαία τα οποία προέρχονται από τον νωτιαίο μυελό. Επίσης, από φυσιολογική άποψη, τα νεύρα χωρίζονται σε κινητικά νεύρα και αισθητικά νεύρα. Τα κινητικά νεύρα (αποτελούνται από νευράξονες κινητικών νευρώνων) είναι υπεύθυνα για τη μεταφορά σημάτων στους μυς, ενώ τα αισθητικά νεύρα (αποτελούνται από αποφυάδες αισθητικών νευρώνων) μεταφέρουν αισθητικά σήματα όπως πόνο. == Περιγραφή == Τα νεύρα αποτελούνται από νευράξονες ή μακριούς δενδρίτες οργανωμένους σε δεσμίδες οι οποίες συγκροτούνται με τη βοήθεια συνδετικού ιστού. Οι δεσμίδες αυτές περιβάλλονται από αρκετές στιβάδες αποπλατυσμένων επιθηλιοειδών κυττάρων, που αποτελούν το περινεύριο και σχηματίζουν αποφρακτικές ενώσεις. Το περινεύριο χωρίζεται από τον συνδετικό ιστό του νεύρου με βασικούς υμένες, τόσο στην εσωτερική όσο και εξωτερική του πλευρά, και φέρει μικρά αιμοφόρα αγγεία. Κάθε νευράξονας περιβάλλεται από κύτταρα Σβαν, τα οποία τον προστατεύουν και τον θρέφουν. Το κύτταρο Σβαν περιβάλλει το ενδονεύριο, το οποίο αποτελείται από ένα βασικό υμένα που είναι σε επαφή με τα κύτταρα Σβαν και ένα πλέγμα δικτυωτών ινών. Στον ενδονεύριο διακρίνονται ινοβλάστες. Κάθε νεύρο περιβάλλεται από το επινεύριο. == Παραπομπές ==

Α2 Ανδρών 2009-2010 Η πρώτη φάση της διοργάνωσης διήρκεσε από τις 17 Οκτωβρίου 2009 έως τις 31 Ιανουαρίου 2010. Η δεύτερη φάση ξεκίνησε στις 5 Φεβρουαρίου και ολοκληρώθηκε στις 29 Μαΐου 2010. Πρωταθλήτρια της κατηγορίας αναδείχτηκε η ομάδα του Π.Ο. Ίκαρος Έσπερος Καλλιθέας για πρώτη φορά στην ιστορία του. Στοιχεία Πρωταθλητής της χρονιάς αναδείχτηκε ο Π.Ο. Ίκαρος Έσπερος Καλλιθέας, ο οποίος προέκυψε από τη συγχώνευση το προηγούμενο καλοκαίρι δύο παλαιότερων συλλόγων, του Ικάρου Νέας Σμύρνης και του Εσπέρου Καλλιθέας. Παράλληλα σφράγισε την άνοδό της στην κορυφαία κατηγορία του ελληνικού πρωταθλήματος. Την άνοδο του στην Α1 Κατηγορία εξασφάλισε επίσης η ομάδα του Ηρακλή Θεσσαλονίκης. Τον υποβιβασμό στη Β' Εθνική Κατηγορία γνώρισαν οι ομάδες: Αιγάλεω Α.Ο., Ο.Φ.Η. και ο άτυχος τετραπλής ισοβαθμίας Γ.Σ. Ερμής Περάματος. Η ομάδα της Ξάνθης αποσύρθηκε λόγω οικονομικών προβλημάτων από το πρωτάθλημα της επόμενης περιόδου. Παρέδωσε το ΑΦΜ της στον Κόροιβο Αμαλιάδας (ομάδα Γ' εθνικής το 2009-10), ο οποίος έλαβε τη θέση της στο πρωτάθλημα της επόμενης περιόδου. Οι ομάδες της Δάφνης και του Αμύντα συγχωνεύτηκαν, κι έτσι στο επόμενο πρωτάθλημα αγωνίστηκε ο νέος σύλλογος Α.Ο. Αμύντας Δάφνης - Υμηττού. Η θέση που έμεινε κενή, καλύφθηκε από την πρώτη επιλαχούσα ομάδα της Β' εθνικής 2009-10, τον Πανερυθραϊκό. Παραπομπές Εξωτερικοί σύνδεσμοι Βαθμολογία Α2 Ανδρών 2009-10 στην επίσημη ιστοσελίδα της ΕΟΚ. Αποτελέσματα Α2 Ανδρών 2009-10 στην επίσημη ιστοσελίδα της ΕΟΚ.

Λαϊκό τραγούδι (λαϊκό/παραδοσιακό τραγούδι) ονομάζεται εκείνο το τραγούδι των Ελλήνων, δοσμένο σε ελληνική γλώσσα, που είναι εναρμονισμένο στο ύφος της ελληνικής αστικής λαϊκής μουσικής, τόσο από την αρχαιότητα, όσο και μεταγενέστερα, ιδιαίτερα μετά το τέλος της δεκαετίας του 1950, όταν μια νέα γενιά ουσικών αναπτύχθηκε από το ρεμπέτικο τραγούδι, στη λαϊκή μουσική της εποχής. Στη σημερινή εποχή το λαϊκό τραγούδι εξελίχθηκε από το δημοτικό με όλες του τις λαϊκές παραδόσεις και το ρεμπέτικο, και ενισχύθηκε με καινοτομίες όπως η χρήση των ενισχυτών ή κι άλλων οργάνων (τύμπανο και των τεσσάρων οργάνων σε συγχορδία μπουζούκι, ηλεκτρική κιθάρα και αργότερα αρμόνιο). Στη Σμύρνη, την Πόλη και τα άλλα μεγάλα λιμάνια της αυτοκρατορίας ο Ελληνισμός ζει και δημιουργεί, αντλώντας κάθε παράδοσή του από την καλλιέργεια του πνεύματος του παγκόσμιου πολιτισμού. Σε αυτό το ισχυρό και πανάρχαιο ιστορικό δέντρο θα έρθει να ανθίσει περί τον 17ο αι. το σύγχρονο λαϊκό τραγούδι των πόλεων. Στην Ελλάδα της δεκαετίας του 1960, μια σειρά από διαφορετικά σχολεία προέκυψαν. Ένα μουσικό ρεύμα μεσογειακής καταγωγής (ή επιρροής) επηρέασε σημαντικά το λαϊκό τραγούδι, με έντονη χορευτική μουσική, των οποίων κύριοι εκτελεστές ήταν οι Στέλιος Καζαντζίδης, Πάνος Γαβαλάς, Δημήτρης Μητροπάνος, Στράτος Διονυσίου, Γρηγόρης Μπιθικώτσης Μιχάλης Μενιδιάτης, Μανώλης Αγγελόπουλος, Σπύρος Ζαγοραίος, Πόλυ Πάνου, Ρίτα Σακελλαρίου, Γιώργος Μαργαρίτης, Πασχάλης Τερζής , Κατερινα Στανίση κ.α. Σε αυτό βοήθησε και η άνθιση των ελληνικών ταινιών, η περίφημη χρυσή κινηματογραφική εποχή των δεκαετιών του 1960 και του 1970. Έχουμε λοιπόν, από τη μια το κοινό, ομογενοποιημένο ελληνικό λαϊκό τραγούδι, με όλα τα ιδιώματα της ελληνικής παραδοσιακής κουλτούρας κι από την άλλη το ιδιόμορφο μουσικό ρεύμα του αστικού ρεμπέτικου (τραγουδιού των πόλεων), δημιουργημένο από την ελληνική παράδοση, κυρίως των Ελλήνων προσφύγων. == Αναφορές == == Βιβλιογραφία == Λιάβας Λάμπρος, Το Ελληνικό τραγούδι από το 1821 έως τη δεκαετία του 1950, εκδ. Εμπορική Τράπεζα της Ελλάδος, Αθήνα 2009. Λιάβας Λάμπρος, Η «κάθαρση» του ρεμπέτικου. Από τον τεκέ στην ταβέρνα και απ’ το κουτούκι στο «κέντρο», περιοδ. «ΔΙΦΩΝΟ», τχ. 10, Ιούλιος 1996, σελ.78-83. Οικονόμου Λευτέρης, Συγγένεια και έρωτας στο λαϊκό τραγούδι. Από τον Καζαντζίδη στον Βοσκόπουλο, περιοδ. «ΑΡΧΑΙΟΛΟΓΙΑ», τχ. 41,Δεκέμβριος 1991, σελ.60-64. Παπαστεφάνου Γιώργος, Εκατό χρόνια ελληνικού τραγουδιού, περιοδ. «ΑΡΧΑΙΟΛΟΓΙΑ», τχ. 14, Φεβρουάριος 1985, σελ. 55 – 58. Μερακλής Μ., 1992, Λαϊκή Τέχνη Ελληνική Λαογραφία, Γ΄ τομ. Αθήνα: Οδυσσέας. Κοντογιώργης Γ., 1979, Η ελλαδική λαϊκή ιδεολογία. Πολιτικοκοινωνική μελέτη του δημοτικού τραγουδιού, Αθήνα: Ν. Σύνορα.

Ο Μάικ Σάμερμπι (αγγλ: Mike Summerbee) είναι Άγγλος πρώην ποδοσφαιριστής και νυν πρέσβης της Μάντσεστερ Σίτι. Μεγάλωσε στο Τσέλτεναμ της Αγγλίας, όπου χάρη στον γυμναστή που είχε στο σχολείο του, αγάπησε τον αθλητισμό κι έγινε ποδοσφαιριστής. == Καριέρα == === Επαγγελματικό ποδόσφαιρο === Η πρώτη του εμφάνιση στο επαγγελματικό ποδόσφαιρο έγινε με την Σουίντον Τάουν σε ηλικία 16 ετών. Συνολικά έκανε πάνω από 200 εμφανίσεις με την ομάδα αυτήν σκοράροντας 38 φορές. Στο 1965, ο προπονητής Τζο Μέρσερ της Μάντσεστερ Σίτι πήρε τον Μάικ στην ομάδα του έναντι 35.000 £. Εκείνη την σεζόν ξεκίνησε βασικός σε κάθε ματς, ο μοναδικός παίχτης της ομάδας που πέτυχε κάτι τέτοιο. Παίζοντας ως δεξί εξτρέμ έγινε ζωτικής σημασίας παίχτης για την ομάδα του και κατέκτησε 4 τρόπαια σε 3 χρόνια. Ήταν φλογερός χαρακτήρας και χαρακτηρίστηκε ως 'εκδικητικός' από τον Φράνσις Λι. Το 1975 μετακινήθηκε στην Μπέρνλεϊ Φ.Κ. έναντι 25.000 £ αφού είχε κάνει πάνω από 350 εμφανίσεις για την Σίτι σκοράροντας 47 φορές. Ο Σάμερμπι, την παραμονή Χριστουγέννων του 1976 υπέγραψε με την Μπλάκπουλ ΦΚ κάνοντας μόλις 3 εμφανίσεις. Τελευταία ομάδα της καριέρας του ήταν η Στόκπορτ Κάουντι ΦΚ. Με την Εθνική Αγγλίας (ποδόσφαιρο ανδρών) έκανε μόλις 8 εμφανίσεις στο Μουντιάλ του 1970. === Μετά το ποδόσφαιρο === Εκτός ποδοσφαίρου είχε επιτυχημένες επιχειρήσεις με τον Τζορτζ Μπεστ. Επίσης έπαιξε σε μια ταινία του Σιλβέστερ Σταλόνε με τίτλο Η μεγάλη απόδραση των 11. Ο γιος του, Νίκι, ακολούθησε τα χνάρια του και αφού έπαιξε με την Σουίντον και την Μάντσεστερ Σίτι, πήγε στην Σάντερλαντ ΑΦΚ. == Τίτλοι == === Μάντσεστερ Σίτι === Πρωτάθλημα 2ης Κατηγορίας (1965-66) Πρωτάθλημα 1ης Κατηγορίας (1967-68) Κύπελλο Αγγλίας (1969) Λιγκ Καπ (1970) Κύπελλο Κυπελλούχων Ευρώπης (ποδόσφαιρο) (1970) == Παραπομπές == == Πηγές == Βιογραφία της καριέρας του

Η Ελισάβετ Καρλόττα (γερμ. Elisabeth Charlotte, 27 Μαΐου 1652 - 8 Δεκεμβρίου 1722) από τον Οίκο του Βίττελσμπαχ ήταν κόρη του Εκλέκτορα του Παλατινάτου και με τον γάμο της το 1671 έγινε δούκισσα της Ορλεάνης. == Βιογραφία == Ήταν η πρώτη κόρη του Καρόλου Α΄ Λουδοβίκου του Παλατινάτου και της Καρλόττας, κόρης του Γουλιέλμου Ε΄ της Έσσης-Κάσσελ. Το 1671 έγινε η δεύτερη σύζυγος του Φιλίππου, Δούκα της Ορλεάνης (μικρότερου αδελφού του Λουδοβίκου ΙΔ΄ της Γαλλίας). Αν και μόνο δύο από τα τρία παιδιά της επέζησαν, όχι μόνο έγινε πρόγονος του Οίκου της Ορλεάνης, ο οποίος ανήλθε στον γαλλικό θρόνο με τον Λουδοβίκο Φίλιππο, τον λεγόμενο «Βασιλιά Πολίτη» από το 1830 έως το 1848, αλλά και ήταν πρόγονος ευρωπαϊκών βασιλικών οίκων, έτσι ονομάστηκε επίσης «γιαγιά της Ευρώπης». Ο δευτερότοκος γιος της, Φίλιππος (1674 - 1723), ήταν ο ηγεμόνας της Γαλλίας κατά τη διάρκεια της Αντιβασιλείας, την εποχή που ήταν ανήλικος ο Λουδοβίκος ΙΕ΄ (1715 – 1723). Μέσω της κόρης της, ήταν η γιαγιά του Φραγκίσκου Α΄ της Αγίας Ρωμαϊκής Αυτοκρατορίας, συζύγου της Μαρίας Θηρεσίας, και γιαγιά του Ιωσήφ Β΄, του Λεοπόλδου Β΄ (αυτοκρατόρων) και της Μαρίας Αντουανέττας, της τελευταίας βασίλισσας της Γαλλίας πριν από τη Γαλλική Επανάσταση. Η αλληλογραφία της έχει πολιτιστική και ιστορική αξία και αποτελεί μια αξιόπιστη μαρτυρία για τη βασιλική Αυλή στο Ανάκτορο των Βερσαλλιών όπου ζούσε. Έμεινε γνωστή και ως Λιζελόττε φον ντερ Πφαλτς. == Οικογένεια == Παντρεύτηκε το 1671 τον Φίλιππο, Δούκα της Ορλεάνης, και είχε τέκνα: Αλέξανδρος Λουδοβίκος (1373 - 1376), Δούκας του Βαλουά. Φίλιππος Β΄ (1674 - 1723), Δούκας της Ορλεάνης. Ελισάβετ Καρλόττα (1676 - 1744), παντρεύτηκε τον Λεοπόλδο, Δούκα της Λωρραίνης. == Πρόγονοι == == Παραπομπές == == Πηγές == Life and letters of Charlotte Elisabeth, Princess Palatine and mother of Philipp d'Orléans, régent de France 1652–1722, compiled, translated, and gathered from various published and unpublished, Chapman & Hall, London, 1889. A woman's life in the court of the Sun King: letters of Liselotte von der Pfalz, 1652–1722, Elisabeth Charlotte, Duchesse d'Orléans, translated by Elborg Forster, Johns Hopkins University Press, 1984.

Η Άννα (γερμ. Anna, 4 Οκτωβρίου 1585 - 14 Δεκεμβρίου 1618) από τον Οίκο των Αψβούργων ήταν κόρη του Αρχιδούκα της Πέραν Αυστρίας & Τυρόλου και με τον γάμο της έγινε Αρχιδούκισσα της Αυστρίας και Βασίλισσα της Ουγγαρίας, Βοημίας & Γερμανίας. == Βιογραφία == Ήταν η δεύτερη κόρη του Φερδινάνδου Β΄ της Πέραν Αυστρίας & Τυρόλου και της Άννα Τζουλιάνα Γκοντζάγκα, κόρης του Γουλιέλμου της Μάντουα (γιού της Μαργαρίτας Παλαιολογίνας). == Οικογένεια == Παντρεύτηκε τον Ματθία της Αγίας Ρωμαϊκής Αυτοκρατορίας. Δεν απέκτησαν απογόνους. == Πρόγονοι == == Πρόγονοι == == Παραπομπές == == Πηγές == Braun, Bettina; Keller, Katrin; Schnettger, Matthias (4 April 2016). Nur die Frau des Kaisers?: Kaiserinnen in der Frühen Neuzeit (in German). Böhlau Verlag Wien. p. 99–116. ISBN 978-3-205-20085-7. Korotin, Ilse (2016). Lexikon österreichischer Frauen. Vienna: Böhlau. ISBN 978-3-20-579590-2., p. 152 – 4248 p. online Wurzbach, C. von (2012) [1860]. "Eleonore Gonzaga". Biographisches Lexikon des Kaisertums Österreich (in German). Austria: Austrian Literature Online, University of Innsbruck. p. 152, 492 p.

Η Ελισάβετ (γερμ. Elisabet von Württemberg, 21 Απριλίου 1767 - 18 Φεβρουαρίου 1790) από τον Οίκο της Βυρτεμβέργης ήταν πριγκίπισσα της Βυρτεμβέργης και με τον γάμο της έγινε αρχιδούκισσα της Αυστρίας. == Βιογραφία == Η Ελισάβετ Βιλελμίνη Λουίζα ήταν το όγδοο παιδί και η τρίτη κόρη του Φρειδερίκου Β΄ Ευγενίου της Βυρτεμβέργης και της Φρειδερίκης, κόρης του Φρειδερικου Γουλιέλμου του Βρανδεμβούργου-Σβετ. Παντρεύτηκε τον Φραγκίσκο, Αρχιδούκα της Αυστρίας και Διάδοχο της Αγίας Ρωμαϊκής Αυτοκρατορίας στη Βιέννη. Το 1790 η Ελισάβετ γέννησε πρόωρα μια κόρη και απεβίωσε από επιπλοκές του τοκετού. Ενταφιάστηκε στην Αυτοκρατορική Κρύπτη στη Βιέννη. Το ίδιο έτος ο Φραγκίσκος έκανε 2ο γάμο με τη Μαρία Θηρεσία των Βουρβόνων-Δύο Σικελιών. Το 1791 η κόρη τους πέθανε σε ηλικία 16 μηνών. Το 1792 ο Φραγκίσκος Β΄ έγινε αυτοκράτορας της Αγίας Ρωμαϊκής Αυτοκρατορίας και το 1808 και το 1816 έκανε άλλους δύο γάμους και απέκτησε συνολικά δώδεκα παιδιά. == Οικογένεια == Παντρεύτηκε το 1788 τον Φραγκίσκο, Αρχιδούκα και Διάδοχο της Αυστρίας. Απέκτησαν μια κόρη: Λουδοβίκα Ελισάβετ (1790 - 1791). == Πρόγονοι == == Παραπομπές == == Πηγές == Brigitte Hamann: Die Habsburger, ein biographisches Lexikon. Verlag Carl Ueberreuter, Vienna, 1988

Η Μαρία Μπακοδήμου (Μεσολόγγι, 9 Μαρτίου 1965) είναι Ελληνίδα παρουσιάστρια, ηθοποιός, δημοσιογράφος, επιχειρηματίας και ραδιοφωνική παραγωγός. Έγινε ευρύτερα γνωστή παρουσιάζοντας τηλεοπτικές εκπομπές ως δίδυμο μαζί με τον Φώτη Σεργουλόπουλο από το 1998 μέχρι το 2016. == Πρώιμα χρόνια == Γεννήθηκε το 1965 στο Μεσολόγγι όπου έζησε μέχρι την ηλικία των τεσσάρων ετών, ενώ αργότερα εγκαταστάθηκε με τους γονείς της στην Αθήνα. Σε ηλικία 18 ετών πέρασε στο Οικονομικό της Νομικής του Αριστοτελείου Πανεπιστημίου Θεσσαλονίκης ξεκινώντας τις σπουδές της. Δύο χρόνια μετά αποφάσισε να γίνει ηθοποιός δίνοντας εξετάσεις στο Κρατικό Θέατρο Βορείου Ελλάδος όπου και πέρασε ξεκινώντας σπουδές υποκριτικής. Αποφοίτησε τέσσερα χρόνια μετά ξεκινώντας να δουλεύει σε διάφορες θεατρικές παραστάσεις στη Θεσσαλονίκη ενώ στις αρχές του 1990 επέστρεψε στην Αθήνα. == Καριέρα == === Τηλεόραση, ραδιόφωνο και περιοδικά === Επιστρέφοντας στην Αθήνα έκανε τις πρώτες της εμφανίσεις στη τηλεόραση. Συγκεκριμένα έκανε το ντεμπούτο της, την Πρωτοχρονιά του 1991 συμμετέχοντας στο θεατρικό μέρος του πρωτοχρονιάτικου show του ΑΝΤ1, «Καζαμίας '91». Ακολούθησε η εκπομπή με σκετς «ΕΤ...2 ώρες μαζί» τη σεζόν 1991-1992 όπου συμμετείχε στο βασικό της καστ. Τη σεζόν 1992-1993 ξεκίνησε την συνεργασία της με το MEGA και τη σατιρική σειρά «Άνω Κάτω το Σάββατο» όπου αρχικά έγραφε τα κείμενα. Από κάποιο σημείο κι έπειτα, αποδέχτηκε τη πρόταση του Αντώνη Καφετζόπουλου (που ήταν και ο σκηνοθέτης της σειράς), για ένα γυναικείο πρωταγωνιστικό ρόλο σε αυτή. Την ίδια περίοδο ξεκίνησε να εργάζεται και στο ραδιόφωνο παρουσιάζοντας εκπομπή στο σταθμό ΚΛΙΚ FM. Παράλληλα με την υποκριτική και το ραδιόφωνο, ξεκίνησε να εργάζεται και ως δημοσιογράφος αρχικά αρθρογραφώντας στο περιοδικό ΚΛΙΚ ενώ από το 1996 μέχρι τις αρχές του 2000 υπήρξε διευθύντρια του αντρικού περιοδικού Status. Το 1998 ξεκίνησε τη συνεργασία της με τον Φώτη Σεργουλόπουλο παρουσιάζοντας μαζί την τρίτη σεζόν της εκπομπής «Κάτσε Καλά» στον ΑΝΤ1. Το καλοκαίρι του 1999 πήραν μεταγραφή ως τηλεοπτικό δίδυμο στο MEGA για να παρουσιάσουν μία εκπομπή στην πρωινή ζώνη του σταθμού. Τον Σεπτέμβριο του 1999 ανέλαβαν την παρουσίαση της εκπομπής «Σαν στο σπίτι σας» που διήρκεσε τέσσερις σεζόν, ολοκληρώνοντας το κύκλο της τον Ιούλιο του 2003. Η συνεργασία με το MEGA συνεχίστηκε και τη σεζόν 2003-2004 όπου παρουσίασε -ξανά μαζί με τον Σεργουλόπουλο- τη βραδινή εκπομπή «Από στόμα σε στόμα». Από το 2004 μέχρι το 2006 ανέλαβαν τη παρουσίαση του ψυχαγωγικού talk show «I Love TV» στο ίδιο κανάλι. Η συνεργασία τους με το σταθμό ολοκληρώθηκε το καλοκαίρι του 2006, μετά από επτά χρόνια συνεργασίας. Έπειτα, πήραν μεταγραφή στο τηλεοπτικό σταθμό ALPHA όπου για δύο σεζόν παρουσίασαν μία παρόμοια εκπομπή με το «I Love TV» που έφερε τον τίτλο «TV Tiglon». Το 2007 ανέλαβε μαζί με τον Φώτη Σεργουλόπουλο τη παρουσίαση του Ελληνικού Τελικού της Eurovision στη ΝΕΤ. Τη σεζόν 2008-2009 επέστρεψαν με τη καθημερινή εκπομπή «Σιγά μην κάτσω να σκάσω» στην απογευματινή ζώνη του ALPHA. Το καλοκαίρι του 2009 πήραν μεταγραφή στο τηλεοπτικό σταθμό STAR παρουσιάζοντας τη καθημερινή ψυχαγωγική εκπομπή «Φώτης & Μαρία Live» (γνωστή και ως «FM Live» ή «ΦΜ Live»). Η δομή της εκπομπής περιείχε σατιρικό σχολιασμό προσώπων της επικαιρότητας, παιχνίδια, ρεπορτάζ και καλεσμένους. Η μετάδοση της γινόταν στην απογευματινή ζώνη του σταθμού. Το καλοκαίρι του 2016 έγινε γνωστό πως η εκπομπή ολοκληρώνεται μετά από επτά χρόνια. Η συγκεκριμένη συνεργασία ήταν μέχρι στιγμής και η τελευταία της με τον Σεργουλόπουλο, έπειτα από 18 χρόνια. Τον Σεπτέμβριο του 2017, μετά από ένα χρόνο τηλεοπτικής αποχής, υπέγραψε συμβόλαιο συνεργασίας με την εταιρία παραγωγής Acun Medya για το talent show «Ελλάδα Έχεις Ταλέντο» και μία θέση στη κριτική επιτροπή του πέμπτου κύκλου που προβλήθηκε από τον ΣΚΑΪ. Τον Ιανουάριο του 2018 ανανέωσε τη συνεργασία της με το σταθμό και την εταιρία παραγωγής, για τη παρουσίαση του reality «Power Of Love» που προβλήθηκε από τον Φεβρουάριο μέχρι τον Ιούνιο του ίδιο έτους. Τη σεζόν 2018-2019 συμμετείχε στον έκτο κύκλο του «Ελλάδα Έχεις Ταλέντο» ξανά ως κριτής ενώ παρουσίασε και το δεύτερο κύκλο του «Power Of Love». Το 2019 πήρε μεταγραφή για το κανάλι OPEN. Εκεί, παρουσίασε αρχικά το τηλεπαιχνίδι «Ένας για όλους!» τη σεζόν 2019-2020. Έπειτα, συμμετείχε ως κριτής στο μουσικό show «Just the 2 Of Us» για τους κύκλους 3-5 και τη σεζόν 2020-2021 παρουσίασε το reality μόδας «Style Me Up!». Τις σεζόν 2022-2024 παρουσίασε την εκπομπή «Γειά σου» στον ΣΚΑΪ, συγκεκριμένα στη μεσημεριανή ζώνη του Σαββατοκύριακου. === Κινηματογράφος === Το 1999 έκανε το κινηματογραφικό της ντεμπούτο με ένα μικρό ρόλο στη ταινία του Νίκου Περάκη, «Θηλυκή εταιρεία». Το 2003 συνεργάστηκε για δεύτερη φορά με τον Νίκο Περάκη στη ταινία, «Η Λίζα και όλοι οι άλλοι» όπου υποδύθηκε τη διευθύντρια του περιοδικού που εργαζόταν η πρωταγωνίστρια της ταινίας. Το 2008 έλαβε μέρος στη ταινία του Βασίλη Μυριανθόπουλου, «Μόλις Χώρισα» με πρωταγωνίστρια τη Ζέτα Μακρυπούλια. Το 2011 συνεργάστηκε για ακόμη μία φορά με τον Νίκο Περάκη στη ταινία «Λούφα και παραλλαγή: Σειρήνες στη στεριά» υποδυόμενη τον εαυτό της. Το 2017 συνεργάστηκε για τέταρτη φορά με τον Περάκη στην ταινία «Success Story». == Προσωπική ζωή == Υπήρξε παντρεμένη με τον Δημήτρη Αργυρόπουλο, με τον οποίο απέκτησε δύο γιους: τον Νικήτα (γενν. 3 Νοεμβρίου 2000) και τον Άρη (γενν. 5 Ιανουαρίου 2002). == Παραπομπές == == Εξωτερικοί σύνδεσμοι == Επίσημη ιστοσελίδα Μαρία Μπακοδήμου στο IMDb

Οι Στύλλοι (τουρκικά: Μουτλούγιακα, Mutluyaka‎‎) είναι χωριό στην ανατολική Κύπρο. Το έδαφος του οικισμού ανήκει εκ του νόμου (de jure) στην Κυπριακή Δημοκρατία, της οποίας είναι κοινότητα που υπάγεται διοικητικά στην Επαρχία Αμμοχώστου. Ωστόσο, μετά την τουρκική εισβολή του 1974, το χωριό ελέγχεται εκ των πραγμάτων (de facto) από την μη αναγνωρισμένη Τουρκική Δημοκρατία της Βόρειας Κύπρου. == Πληθυσμός == Ο πίνακας που ακολουθεί παρουσιάζει τον πληθυσμό του χωριού σύμφωνα με τις απογραφές πληθυσμού που πραγματοποιήθηκαν στην Κύπρο έως το 1973. Μετά την τουρκική εισβολή του 1974 δεν πραγματοποιήθηκε απογραφή στο χωριό από την Κυπριακή Δημοκρατία, αφού το έδαφος του δεν ελέγχεται από αυτήν. == Παραπομπές == == Πηγές == «Stylloi». www.prio-cyprus-displacement.net. Αρχειοθετήθηκε από το πρωτότυπο στις 29 Σεπτεμβρίου 2018. Ανακτήθηκε στις 29 Σεπτεμβρίου 2018.

Το On Parole είναι άλμπουμ του βρετανικού χέβι μέταλ συγκροτήματος Motörhead, το οποίο κυκλοφόρησε σε μορφή βινυλίου τον Δεκέμβριο του 1979 μέσω της δισκογραφικής εταιρείας "United Artists" και επανεκδόθηκε σε μορφή CD το 1997 από την "EMI", με τέσσερα επιπλέον τραγούδια. Η αρχική ηχογράφηση της εν λόγω κυκλοφορίας έγινε στα τέλη του 1975 και στις αρχές του επόμενου έτους, με τον Λάρι Γουόλις στην κιθάρα, λίγο πριν ακτικατασταθεί από τον Έντι Κλαρκ. == Ιστορία του δίσκου == Η αρχική σύνθεση των Motörhead περιελάμβανε τον Lemmy στα φωνητικά και το μπάσο, τον Λάρι Γουόλις στην κιθάρα και τον Λούκας Φοξ στα τύμπανα. Οι πρώτες τους ηχογραφήσεις, το Σεπτέμβριο του 1975 περιελάμβαναν τα κομμάτια "Motörhead", "Lost Johnny", "On Parole" και "Iron Horse / Born to Lose". Το χειμώνα του 1975, ο Φοξ αντικαταστάθηκε από τον Φιλ "Philthy Animal" Τέιλορ ο οποίος έπαιξε και πάλι τα τύμπανα για τις συγκεκριμένες ηχογραφήσεις, με εξαίρεση το τραγούδι "Lost Johnny", λόγω του ότι ο Τέιλορ συνελήφθη μεθυσμένος, πριν προλάβει να μεταβεί στο στούντιο. Το άλμπουμ περιλαμβάνει τρία τραγούδια τα οποία είχε γράψει ο Lemmy για το προηγούμενο συγκρότημα του, τους Hawkwind, δύο διασκευές στο "City Kids" των Pink Fairies και το "Leaving Here", όπως και τα "Vibrator" και "Fools" τα οποία είχε γράψει και τραγούδησε ο Γουόλις. Η δισκογραφική εταιρεία "United Artists" αποφάσισε να μην κυκλοφορήσει το δίσκο θεωρώντας ότι δε θα γνώριζε εμπορική επιτυχία, με αποτέλεσμα οι Motörhead να κυκλοφορήσουν το ομώνυμο άλμπουμ τους μέσω της "Chiswick", ένα χρόνο αργότερα. Παρ' όλα αυτά, μετά την κυκλοφορία του δίσκου "Bomber" το 1979 και αφού το συγκρότημα είχε γνωρίσει μεγάλη επιτυχία, η "United Artists" αποφάσισε να πραγματοποιήσει την κυκλοφορία, με το άλμπουμ να ανεβαίνει στο # 65 των βρετανικών τσαρτ, παραμένοντας στο Top-75 για δύο εβδομάδες. == Τραγούδια == == Θέσεις τσαρτ == Motörhead (άλμπουμ) Επίσημη κυκλοφορία: 8 Δεκεμβρίου 1979 == Τα μέλη του συγκροτήματος == Το "On Parole" ηχογραφήθηκε από τους εξής μουσικούς: Lemmy - μπάσο, φωνητικά Λάρι Γουόλις - κιθάρα Φιλ "Philthy Animal" Τέιλορ - τύμπανα Λούκας Φοξ - τύμπανα στο "Lost Johnny" == Πηγές == On Parole CD Booklet, 2001, Chiswick Records Allmusic review Sputnik Music review Βρετανικά τσαρτ

Ο Στιούαρτ Ρόμπερ Αϊνστάιν (αγγλικά: Stewart Robert Einstein 20 Νοεμβρίου 1942 – 2 Ιανουαρίου 2019) ήταν Αμερικανός ηθοποιός, συγγραφέας κωμωδίας και παραγωγός. Δημιούργησε και ερμήνευσε τον σατιρικό ρόλο κασκαντέρ Σούπερ Ντέιβ Όσμπορν και έγινε επίσης γνωστός για τους ρόλους του ως Μάρτι Φανκχάουζερ στο Μην τρελαίνεσαι και ως Λάρι ο μεσάζοντας στο Arrested Development. Ο Αϊνστάιν ξεκίνησε από διάφορες τηλεοπτικές εκπομπές βαριετέ συμπεριλαμβανομένων των The Smothers Brothers Comedy Hour και The Sonny & Cher Comedy Hour. Ο Αϊνστάιν κέρδισε δύο βραβεία Έμμυ ως συγγραφέας και προτάθηκε άλλες τέσσερις φορές. Κέρδισε επίσης ένα βραβείο CableACE για την ερμηνεία του ως Σούπερ Ντέιβ, μαζί με άλλες πέντε υποψηφιότητες. Ο Αϊνστάιν ήταν γιος του κωμικού του ραδιοφώνου Χάρι Αϊνστάιν και μεγαλύτερος αδελφός του επίσης ηθοποιού και κωμικού Άλμπερτ Μπρουκς. == Οικογένεια == Ο Αϊνστάιν γεννήθηκε το 1942 στο Λος Άντζελες από Εβραίους γονείς. Οι γονείς του ήταν ο κωμικός Χάρι Αϊνστάιν, γνωστός περισσότερο για το ρόλο του Παρκικάρκους στο ραδιόφωνο και σε ταινίες, και η ηθοποιός-τραγουδίστρια Θέλμα Λιντς. Στις 24 Οκτωβρίου 1949, σε ηλικία έξι ετών, αναφέρθηκε στους LA Times ότι είχε προσβληθεί από πολιομυελίτιδα. Οι φόβοι ότι επρόκειτο για παραλυτικό τύπο πολιομυελίτιδας φαίνεται να ήταν αβάσιμοι. Μικρότερος αδερφός του είναι ο κωμικός και συγγραφέας Άλμπερτ Μπρουκς (πραγματικό όνομα: Άλμπερτ Λόρενς Αϊνστάιν) και ο μεγαλύτερος αδελφός του, Κλιφ Αϊνστάιν, είναι συνταξιούχος στέλεχος διαφημιστικής εταιρείας στο Λος Άντζελες. Το 1965, αποφείτησε από το Chapman College. == Καριέρα == Ο Αϊνστάιν ξεκίνησε να γράφει για το The Smothers Brothers Comedy Hour για το οποίο κέρδισε ένα βραβείο Emmy. Η συγγραφική ομάδα περιελάμβανε επίσης τον Στιβ Μάρτιν και τον Μάρεϊ Ρόμαν. Εμφανίστηκε επίσης στην εκπομπή ως αστυνόμος Τζούντι. Το 1977 κέρδισε ένα Emmy στην κατηγορία κωμική σειρά βαριετέ για τη δουλειά του στο Van Dyke and Company. === Σούπερ Ντέιβ Όσμπορν === Ο Αϊνστάιν δημιούργησε τον ρόλο του αδέξιου κασκαντέρ Σούπερ Ντέιβ Όσμπορν για μια εκπομπή με παρουσιαστή τον Τζον Μπάινερ. Ο ρόλος αργότερα έγινε τακτικός στην τηλεοπτική σειρά του 1980 Bizarre, που επίσης παρουσιαζόταν από τον Μπάινερ, ενώ ήταν συχνός καλεσμένος στο Late Night με τον David Letterman. Στο Late Night, εκτός από το ότι παίζονταν αποσπάσματα από τα ακροβατικά του, ο Σούπερ Ντέιβ έλεγε συχνά μακροσκελή κρύα ανέκδοτα, που συνήθως «έγραφε» κάποιος άλλος. Το 1987, ο Αϊνστάιν απέκτησε τη δική του εκπομπή βαριετέ με το όνομα Super Dave, η οποία παιζόταν από το 1987 έως το 1991 στο Global Television Network στον Καναδά και στο Showtime στις Ηνωμένες Πολιτείες. Το 1992, μια σειρά κινουμένων σχεδίων με τίτλο Super Dave: Daredevil for Hire προβλήθηκε από το δίκτυο Fox. Αργότερα, ο Αϊνστάιν επέκτεινε το φραντσάιζ του Super Dave πρωταγωνιστώντας στην ταινία του 2000 The Extreme Adventures of Super Dave. Στις 12 Νοεμβρίου 2009, στην προβολή της σειράς Impact! ήταν ο οικοδεσπότης της βραδιάς. Έφτιαξε το Super Dave's Spike Tacular, μια σειρά σκετς τεσσάρων επεισοδίων στο Spike TV, επαναλαμβάνοντας τον ρόλο του Σούπερ Ντέιβ και συμμετέχοντας και πάλι σε εξωφρενικά ακροβατικά. === Άλλοι ρόλοι === Ο Αϊνστάιν είχε τον επαναλαμβανόμενο ρόλο του Μάρτι Φανκχάουζερ στο Μην τρελαίνεσαι και ως Λάρι στην τρίτη σεζόν του Arrested Development. Συμμετείχε επίσης στην εκπομπή του Comedy Central Crank Yankers. Ο Αϊνστάιν έπαιξε επίσης στο The Man Show. Στην ταινία Η συμμορία των δεκατριών έπαιξε τον πατέρα του Λάινους Κάλντγουελ (Ματ Ντέιμον), Ρόμπερτ (Μπόμπι) Κάλντγουελ, έναν αρχιληστή και απατεώνα του οποίου η καθημερινή δουλειά είναι πράκτορας του FBI. Ο Αϊνστάιν εμφανίστηκε στη δεύτερη σεζόν του Anger Management ως ο πολύ θυμωμένος γείτονας του Τσάρλι Γκούντσαν. Ο Αϊνστάιν έδωσε τη φωνή του σε δύο ήρωες του The Life & Times of Tim. Ήταν ο πρώτος κωμικός που εμφανίστηκε δύο φορές στη διαδικτυακή σειρά του Τζέρι Σάινφελντ Κωμικοί πάνε για καφέ με το αυτοκίνητο. Στη δεκαετία του 2010, ο Αϊνστάιν ήταν συχνά καλεσμένος στο δημοφιλές αθλητικό ραδιοφωνικό πρόγραμμα The Dan Le Batard Show with Stugotz. == Θάνατος == Ο Αϊνστάιν πέθανε στις 2 Ιανουαρίου 2019, σε ηλικία 76 ετών, λίγο αφότου διαγνώστηκε με καρκίνο. Ο δημιουργός και πρωταγωνιστής της σειράς Μην τρελαίνεσαι Λάρι Ντέιβιντ δήλωσε: «Ποτέ δεν έχω δει ηθοποιό να απολαμβάνει έναν ρόλο με τον τρόπο όπως ο Μπομπ παίζοντας τον Μάρτι Φανκχάουζερ. Ήταν μια καταπληκτική, αξέχαστη εμπειρία η γνώση και η συνεργασία μαζί του. Δεν υπήρχε κανένας σαν αυτόν, όπως μας έλεγε ξανά και ξανά. Είμαστε όλοι σε κατάσταση σοκ». == Φιλμογραφία == === Κινηματογράφος === === Τηλεόραση === Ως Σούπερ Ντέιβ Άλλοι ρόλοι == Παραπομπές == == Εξωτερικοί σύνδεσμοι == Επίσημος ιστότοπος Ο/Η Μπομπ Αϊνστάιν, στο IMDb.

Οι Μέρου ή ουαΜέρου (Mmeru - waMeru), επίσης γνωστοί και ως Ρουά (Rwa), είναι μια Τσάγκα (Chaga) -ομιλούσα εθνοτική και γλωσσική ομάδα ιθαγενών, στις πλαγιές του Όρους Μέρου (Mount Meru), στην Περιφέρεια Αρούσα (Arusha Region) της Τανζανίας. Οι Μέρου (Mmeru), μοιράζονται την ίδια ονομασία με τους Μέρου (Meru) της Κένυας, αλλά είναι εντελώς διαφορετικές εθνοτικές ομάδες, η καθεμία, με τη δική της μοναδική ιστορία και ταυτότητα. Οι ουαΜέρου (waMeru), θεωρούνται ότι έχουν φτάσει στις πλαγιές του μεγάλου βουνού πριν από 300 περίπου χρόνια, προερχόμενοι από τα Ουσαμπάρα Όρη (Usambara Mountains) στην Περιφέρεια Τάνγκα (Tanga Region). Μετά την άφιξή των στις νοτιοανατολικές πλαγιές του Όρους Μέρου (Mount Meru), συναντήθηκαν με την ομάδα κυνηγών-συλλεκτών που ονομαζόταν Κονίνγκο (Koningo), τους οποίους και απορρόφησαν εντός της κοινωνίας των Μέρου (Mmeru). Οι ουαΜέρου (waMeru), είναι γνωστοί για τις εντατικές γεωργικές πρακτικές τους. Σήμερα, πολλοί απόγονοι των Μέρου (Mmeru), εξακολουθούν να ζουν στην πατρίδα τους και το Όρος Μέρου (Mount Meru) καθώς και η Περιοχή Αρουμέρου (Arumeru District), έχουν ονομαστεί προς τιμήν τους. == Συλλαβισμός - προφορά == Η ονομασία Mmeru, συλλαβίζεται ως εξής: Mu-me-ru (Μου-μέ-ρου) και πρακτικά προφέρεται ως Mè-ru (Μέ-ρου). == Ονοματοδοσία των νηπίων == Η ονοματοδοσία των νηπίων ακολουθεί το παρακάτω σχέδιο: το πρώτο αγόρι που θα γεννηθεί, θα λάβει το όνομα του πατέρα, από τον πατέρα, το πρώτο κορίτσι θα λάβει το όνομα της μητέρας, από τον πατέρα. Το δεύτερο αγόρι που θα γεννηθεί, θα λάβει το όνομα του πατέρα, από την μητέρα, το δεύτερο κορίτσι θα λάβει το όνομα της μητέρας, από την μητέρα κ.ο.κ. προχωρώντας από τους γονείς, στα αδέλφια και τις αδελφές. Αν όμως ο παππούς, η γιαγιά, ο θείος ή η θεία είναι εν ζωή, θεωρείται ασέβεια -σύμφωνα με την παράδοση- το παιδί να χρησιμοποιεί το όνομα του ζώντος συγγενούς, οπότε και αποκαλείται προσωρινά, με κάποιο "παρατσούκλι" (για όσο χρόνο θα ευρίσκεται εν ζωή ο/η πρόγονός του/της). == Δείτε επίσης == Κονίνγκο == Σημειώσεις == Παραπομπές σημειώσεων == Παραπομπές ==

Ο Όλιβερ Τουίστ είναι ο πρωταγωνιστής του μυθιστορήματος του 1838 Όλιβερ Τουίστ του Καρόλου Ντίκενς. Ήταν το πρώτο παιδί που πρωταγωνίστησε σε αγγλικό μυθιστόρημα. == Ιστορικό == Ο ορφανός, νεαρός Όλιβερ γεννιέται σε ένα ενοριακό πτωχοκομείο μιας ανώνυμης πόλης, αν και στην πρώτη έκδοση (που μεταφράστηκε και στα ελληνικά) η πόλη αναφέρεται ως Μάντφογκ. Η ανύπαντρη μητέρα του πεθαίνει κατά τη διάρκεια του τοκετού. Η γριά Σάλι, που ήταν παρούσα στη γέννα, παίρνει από την ετοιμοθάνατη ένα μενταγιόν και ένα δαχτυλίδι. Ο υπάλληλος της ενορίας κύριος Μπαμπλ ονομάζει το αγόρι Όλιβερ Τουίστ. Ο Όλιβερ στέλνεται σε ένα ορφανοτροφείο, το οποίο διευθύνει η κυρία Μαν, και παραμένει εκεί μέχρι τα εννιά του χρόνια, οπότε τον επαναφέρουν στο πτωχοκομείο. Τα ορφανά στο πτωχοκομείο λιμοκτονούν από την κακομεταχείριση. Ρίχνουν κλήρο για να αποφασίσουν ποιος θα ζητήσει περισσότερο χυλό για όλους και ο κλήρος πέφτει στον Όλιβερ. Στο δείπνο, μόλις τελειώσει ο χυλός, ο Όλιβερ πηγαίνει στον κύριο και λέει τη γνωστή ατάκα: "Σας παρακαλώ κύριε. Θέλω λίγο ακόμα". Στη συνέχεια χαρακτηρίζεται ταραχοποιός και προσφέρεται ως μαθητευόμενος σε όποιον θέλει να τον πάρει, ο οποίος τελικά είναι ο Σόουερμπερι, ο εργολάβος κηδειών. Ο Όλιβερ τσακώνεται με τον Νόα Κλέιπολ, ένα μεγαλύτερο αγόρι στο γραφείο κηδειών, επειδή ο Νόα κορόιδευε τη νεκρή μητέρα του Όλιβερ. Στη συνέχεια, ο Όλιβερ τρώει ξύλο για τιμωρία, αλλά καταφέρνει να δραπετεύσει και το σκάει στο Λονδίνο. Στο Λονδίνο, ο Όλιβερ γνωρίζει τον πορτοφολά Τζακ Ντόκινς, ο οποίος του προσφέρει στέγη. Εκεί, γνωρίζει τον Φέιγκιν και την ομάδα νεαρών κλεφτών του. Ο αθώος Όλιβερ πηγαίνει «να δουλέψει» με τον Ντόκινς και τον Τσάρλι Μπέιτς, αλλά βλέπει την πραγματική φύση της «δουλειάς» τους όταν ο Ντόκινς παίρνει κάτι από την τσέπη ενός κυρίου. Όταν ο κύριος Μπράουνλοου συνειδητοποιεί ότι τον κλέβουν, θεωρεί ότι το έκανε ο Όλιβερ, τον οποίο κυνηγούν, πιάνουν και οδηγούν στην αστυνομία. Ο Όλιβερ, ο οποίος στο μεταξύ έχει τραυματιστεί κατά την καταδίωξη, αφήνεται ελεύθερος μετά από την κατάθεση ενός μάρτυρα και μεταφέρεται από τον Μπράουνλοου στο σπίτι του, όπου περιθάλπεται. Αφού αναρρώνει από τα τραύματά του, ο Όλιβερ πηγαίνει με εντολή του Μπράουνλοου να δώσει 5 λίρες σε έναν τοπικό έμπορο και να επιστρέψει μερικά βιβλία. Τον εντοπίζουν, όμως, η Νάνσι και ο Μπιλ Σάικς, που προσποιούνται ότι είναι αδέρφια του και τον παίρνουν μαζί τους πίσω στο άντρο του Φέιγκιν. Ωστόσο, η Νάνσι αργότερα προδίδει τον Φέγκιν και τον Σάικς, καθώς και τον εαυτό της, επειδή στέρησαν από τον Όλιβερ την ευκαιρία για μια καλύτερη ζωή. Ο κύριος Μπράουνλοου, ο οποίος πιστεύει λανθασμένα ότι ο Όλιβερ πήρε τα χρήματα και το έσπασε, υποθέτει ότι ο Όλιβερ ήταν κλέφτης εξαρχής. Αυτή η πεποίθηση ενισχύεται ακόμη περισσότερο όταν, ως απάντηση στην αγγελία που βάζει στην εφημερίδα για να βρει πληροφορίες σχετικά με τον Όλιβερ, ο Μπαμπλ εκφράζεται απαξιωτικά για τον Όλιβερ. Παρ' όλα αυτά, ο Μπράουνλοου εξακολουθεί να έχει μια μικρή ελπίδα ότι όσα λέει μπορεί να μην είναι αλήθεια. Εντωμεταξύ, ο Όλιβερ αναγκάζεται από τον Φέιγκιν να πάρει μέρος σε μια απόπειρα ληστείας σε ένα σπίτι στην εξοχή μαζί με τον Σάικς, καθώς χρειάζονται ένα μικρόσωμο παιδί να μπει από το παράθυρο και να ανοίξει την πόρτα στον Σάικς. Ωστόσο, η ληστεία αποτυγχάνει και, στην καταδίωξη που ακολουθεί, πυροβολούν τον Όλιβερ. Στη συνέχεια, τον περιθάλπουν στο σπίτι των Μέιλι, το σπίτι που προσπαθούσε να διαρρήξει ο Σάικς. Ο Όλιβερ λέει την ιστορία του στη χήρα, κυρία Μέιλι, τον γιο της Χάρι, τη θετή κόρη της Ρόουζ, και τον γιατρό Λόσμπερν. Βοηθά τη Ρόουζ όταν αρρωσταίνει και συναντά τυχαία έναν μυστηριώδη άνδρα. Ο μυστηριώδης άντρας είναι ο Μανκς, ο οποίος αποκαλύπτεται ότι είναι ο ετεροθαλής αδερφός του Όλιβερ (το αληθινό του όνομα είναι Έντουαρντ Λίφορντ). Συμμαχεί με τον Φέιγκιν σε μια προσπάθεια να ξαναπιάσει τον Όλιβερ και να τον οδηγήσει στο έγκλημα, έτσι ώστε η νόμιμη κληρονομιά του Όλιβερ, για την οποία ο Όλιβερ δεν γνωρίζει τίποτα, να περάσει στον Μανκς. Η Νάνσι, που εξακολουθεί να νιώθει συμπόνια για τον Όλιβερ, κρυφακούει τα σχέδια του Φέγκιν και του Μανκς και τα λέει στη Ρόουζ Μέιλι, ελπίζοντας να κάνει κάτι για να τους σταματήσει. Η Ρόουζ επικοινωνεί με τον Μπράουνλοου (λέγοντας ότι ο Όλιβερ είναι αθώος, προς ανακούφιση του Μπράουνλοου), με τον γιατρό Λόσμπερν και με άλλους, για να τη βοηθήσουν να προστατεύσει τον Όλιβερ. Εντωμεταξύ, ο Μπαμπλ έχει παντρευτεί τη διευθύντρια του πρωτοκομείου, την κυρία Κόρνεϊ. Η πρώην κυρία Κόρνεϊ είχε παρευρεθεί στον θάνατο της γριάς Σάλι και φύλαγε το μενταγιόν και το δαχτυλίδι που είχε πάρει η Σάλι από τη μητέρα του Όλιβερ, την Άγκνες, τη στιγμή του θανάτου της. Ο Μανκς αγοράζει αυτά τα αντικείμενα από τους Μπαμπλ και τα πετάει στον ποταμό Τάμεση, ελπίζοντας ότι, καταστρέφοντάς τα, δεν θα αποκαλυφθεί η πραγματική ταυτότητα του Όλιβερ. Ο Μπράουνλοου και η Ρόουζ Μέιλι βρίσκουν τη Νάνσι στη Γέφυρα του Λονδίνου και εκείνη τους λέει πώς να βρουν τον Μανκς. Ωστόσο, ο Φέιγκιν έχει βάλει να παρακολουθούν τη Νάνσι και, πιστεύοντας ότι η Νάνσι αποκάλυψε τα μυστικά του, ο Φέιγκιν λέει στον Σάικς ότι η Νάνσι τους πρόδωσε. Ο Σάικς δολοφονεί βάναυσα τη Νάνσι και φεύγει από το Λονδίνο. Οι γείτονές τους και μερικά μέλη της ίδιας της συμμορίας του Φέιγκιν μαθαίνουν σύντομα ότι η Νάνσι είναι νεκρή και, εξαγριωμένοι, τον καταγγέλλουν στην αστυνομία. Ο Σάικς πεθαίνει λίγο πριν συλληφθεί. Αποκαλύπτεται ότι ο Όλιβερ είναι νόθος γιος ενός πλούσιου ονόματι Έντουιν Λίφορντ και της νεαρής ερωμένης του, της Άγκνες Φλέμινγκ. Ο Λίφορντ είχε άλλον έναν γιο, τον Έντουαρντ ("Μανκς"), από έναν αποτυχημένο γάμο. Αφού αποπλάνησε την Άγκνες, ο Λίφορντ πέθανε, αφήνοντας μια διαθήκη που έλεγε ότι το αγέννητο παιδί θα κληρονομούσε την περιουσία του με τον όρο ότι "όσο ήταν ανήλικο δεν έπρεπε ποτέ να λερώσει το όνομά του με οποιαδήποτε δημόσια πράξη ατιμίας, κακίας, δειλίας ή αδικίας". Σε αντίθετη περίπτωση, όλη η περιουσία θα πήγαινε στον Μανκς. Ο Μπράουνλοου, ο οποίος ήταν ο καλύτερος φίλος του Έντουιν Λίφορντ και γνώριζε τα μυστικά του, λαμβάνει το ήμισυ της κληρονομιάς του Όλιβερ σε μετρητά, με την ελπίδα να ξεκινήσει μια νέα ζωή. Ο Μανκς καταφεύγει στις Ηνωμένες Πολιτείες, όπου σπαταλά γρήγορα τα χρήματα και πεθαίνει στη φυλακή. Αποκαλύπτεται επίσης ότι η Ρόουζ Μέιλι είναι η μικρή αδερφή της Άγκνες Φλέμινγκ, η οποία υιοθετήθηκε από τους Μέιλι μετά τον θάνατο των γονιών της. Επομένως, η Ρόουζ είναι θεία του Όλιβερ και μπορεί να παντρευτεί τον Χάρι Μέιλι. Ο Όλιβερ παίρνει την κληρονομιά του και υιοθετείται από τον Μπράουνλοου. == Σε άλλα μέσα == === Διασκευές της Disney === Στην ταινία κινουμένων σχεδίων της Disney το 1988 με τίτλο Ο Όλιβερ και η παρέα του, ο Όλιβερ απεικονίζεται ως ένα πορτοκαλί γατάκι με το όνομα Τάμπι που ψάχνει να βρει σπίτι και ζει στη Νέα Υόρκη αντί για το Λονδίνο. Γίνεται μέλος της συμμορίας σκύλων του Φείγκιν, μέχρι να τον πάρει και να τον υιοθετήσει μια πλούσια κοπέλα ονόματι Τζένυ Φόξγουορθ. Η τηλεταινία της Disney με τίτλο Όλιβερ Τουίστ κυκλοφόρησε το 1997. Τον Όλιβερ έπαιζε ο Άλεξ Τρεντς. Τον Οκτώβριο του 2016, το στούντιο ανακοίνωσε την παραγωγή ενός μεγάλου μήκους μιούζικαλ με το ίδιο θέμα. Επρόκειτο να πρωταγωνιστήσει ο Ice Cube ως Φείγκιν. === Ντινκένσιαν === Στην τηλεοπτική σειρά του 2015 Ντινκένσιαν (πρωτότυπος τίτλος: Dickensian), συναντάμε τον Όλιβερ σε τρεις φάσεις της ζωής του. Είναι δευτερεύων χαρακτήρας στα δύο τελευταία επεισόδια, εμφανίζεται για πρώτη φορά στο επεισόδιο 19, ρωτώντας τον κύριο Μπαμπλ «Σας παρακαλώ, κύριε. Θέλω λίγο ακόμα», στη διάρκεια γεύματος προς τιμήν των αξιωματούχων που επιτηρούν το πτωχοκομείο, ένα τέχνασμα του κυρίου και της κυρίας Μπαμπλ για προαγωγή. Φέρνοντάς τους σε δύσκολη θέση με την απρέπειά του αυτή, ο Όλιβερ βγαίνει στους δρόμους του Λονδίνου. Στο τελευταίο επεισόδιο, τον βλέπουμε απογοητευμένο και άπορο στο δρόμο, μέχρι που γνωρίζει τον πορτοφολά και οδηγείται στο άντρο των παρανόμων του Φέιγκιν. Αυτή είναι η τελευταία σκηνή του τελευταίου επεισοδίου. == Παραπομπές == == Εξωτερικοί σύνδεσμοι == Πολυμέσα σχετικά με το θέμα Oliver Twist (character) στο Wikimedia Commons