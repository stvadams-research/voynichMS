סקורפיון (באנגלית: Scorpion, עקרב) הוא דמות בדיונית של אנטי-גיבור בזיכיון משחקי המכות מורטל קומבט, שכולל בין היתר משחקי וידאו, סרטי קולנוע, סדרות טלוויזיה וסדרות וסרטי אנימציה ואשר פותח בידי חברת Midway Games (ולאחר מכן NetherRealm Studios). הופעת הבכורה של סקורפיון הייתה במשחק המקורי משנת 1992 בתור נינג'ה רפאים שמחפש נקמה על מותו ועל רצח משפחתו בידי המכשף המרושע קואן צ'י שהתחזה לנינג'ה היריב סאב-זירו. סקורפיון נחשב לדמות הידועה ביותר של הזיכיון בזכות מהלכיו המיוחדים וסיפור הרקע הטרגי שלו. כאחת מדמויות המפתח של סדרת המשחקים, סקורפיון נחשב לקמע של זיכיון מורטל קומבט, ואף מופיע בסמליל של החברה המפתחת NetherRealm Studios. ניתן היה לשחק בדמות בכל משחקי המחשב בסדרה למעט הגרסה הראשונה של "מורטל קומבט 3" והיא ייצגה את הסדרה במשחקי קרוסאובר כדוגמת "מורטל קומבט נגד יקום DC" ו"Injustice: Gods Among Us", הופעות אורח במשחקים אחרים, באספנות של מוצרי מרצ'נדייזינג רבים (כגון אקשן פיגרז ופסלים) ובעיבודים קולנועיים וטלוויזיוניים, הן בלייב אקשן והן באנימציה. בנוסף, דמותו מככבת באמנות חובבים ומעריצים (Fan Art). סקורפיון נחשב לדמות הידועה והפופולרית ביותר של הזיכיון, ביחד עם סאב זירו וליו קאנג. ירי צלצל הקונאי שלו הוא כנראה המהלך המיוחד הידוע ביותר בסדרה ובז'אנר משחקי הלחימה בכלל, ביחד עם אמרת הכנף שמלווה אותו "!Get over here" ("בוא הנה!"). אד בון, אחד משני יוצרי המשחק, ציין את סקורפיון בתור הדמות האהובה עליו. == אפיון הדמות == סקורפיון הוא הכינוי של הנזו הסאשי, אמן אמנויות לחימה, נינג'ה והלוחם הטוב ביותר של שבט הנינג'ות היפני שיראי ריו (Shirai Ryu). בזכות יכולת הלחימה ומיומנותו הקטלנית עם הקונאי (שמזכיר עוקץ של עקרב) זכה הנזו לכינוי "העקרב" (Scorpion). הנזו היה איש משפחה, שנרצח יחד עם בני משפחתו בידי שבט הלין קוויי היריב, בהנהגת סאב-זירו המקורי, שעונה לשם בי-האן (מאוחר יותר התגלה שהרוצח היה קואן צ'י, מכשף ושליט ממלכת השאול, שהתחזה לסאב זירו). הוא נולד מחדש כאל-מת חדור נקמה ונידון להתהלך בכור המצרף שבחיים לאחר המוות. כתוצאה מכך לא ניתן להרוג אותו לצמיתות: כל פעם שהורגים אותו הוא נולד מחדש כאל-מת בממלכת השאול. במשחקי הווידאו, המהלך המיוחד המזוהה ביותר של סקורפיון הוא יריית צלצל (Harpoon ולעיתים גם Spear) ביריבו ומשיכתו אליו כאשר הוא חסר הכרה, דבר המעניק לו את האפשרות למכה חופשית. תוך כדי יריית הצלצל הוא קורא ליריב באמרת הכנף הידועה שלו "בוא הנה!" ("!Get over here" או "!Come here"). בסרט הקולנוע הראשון הצלצל הוא דמוי נחש בעל יכולת תעופה מוגבלת בעוד שבסרט האתחול מ-2021 הוא קונאי המחובר לשרשרת ובסרט האנימציה סקורפיון יכול לירות צלצלים משתי ידיו ולשלוט במעופם. בנוסף, יש לו יכולת טלפורטציה וזימון אש מהשאול. במשחקים מאוחרים סקורפיון חמוש גם בזוג חרבות בנוסף לצלצל. למרות היותו אל-מת הוא שמר על עורו ובשרו. הוא לובש מדי נינג'ה בצבעי צהוב ושחור (צבעי שבט השיראי ריו לו היה שייך כשהיה בחיים, המייצגים את יסוד האש), מסכה צהובה וברדס שחור. הכוח המניע את סקורפיון הוא נקמה באלה אשר רצחו את משפחתו ואותו, בהתחלה בסאב-זירו ומאוחר יותר בקואן צ'י. הוא מצטרף לטורניר מורטל קומבט כדי להילחם בסאב זירו. מאז, סקורפיון הצליח להרוג את בי-האן, ששב לחיים בתור הרוח המאיימת נוב סאיבוט. למרות היותו נייטרלי, סקורפיון ישתף פעולה עם כל מי שיעזור לו במסע הנקמה שלו. בהמשכיות החדשה של משחקי המחשב והווידאו משנת 2011 ואילך, סקורפיון נוטה לטוב ומשתף פעולה עם ריידן ומגיני ממלכת הארץ, אך עדיין חדור נקמה ברוצחי משפחתו ומנסה נואשות להחזירה לחיים. בסרטים "אגדות מורטל קומבט: נקמתו של סקורפיון" ו"מורטל קומבט (סרט, 2021)" סקורפיון הוא אחת הדמויות הראשיות ומוצג כדמות טובה המסייעת למגיני ממלכת הארץ. במשחק האתחול השני "מורטל קומבט 1" (2023) את זהותו של סקורפיון נוטל קוואי ליאנג, מי שהיה סאב זירו בהמשכיות הקודמת. === משחקיות === המהלך המיוחד המזוהה ביותר עם סקורפיון, ואחד הידועים ביותר במשחקי הלחימה, הוא ירי הצלצל. הצלצל מורכב מראש קרב מסוג קונאי המחובר לכבל שנע בין חבל לשרשרת מתכתית (תלוי בגרסה ובמשחק). סקורפיון יורה צלצל מידיו שפוגע ביריבו ומושך אותו אליו (תוך כדי הקריאה "Get over here!" או "Come here!") כשהוא חסר הכרה למספר שניות, דבר המעניק לסקורפיון את האפשרות לתת לו מכה חופשית מבלי שיוכל להגיב. מהלך זה נשמר בכל סדרת משחקי המחשב של מורטל קומבט. מהלך מיוחד נוסף שמזוהה עם סקורפיון, ואפיין אותו בכל משחק למעט "מורטל קומבט: ברית קטלנית" הוא "אגרוף טלפורטציה": במהלך זה סקורפיון מזנק אחורה באוויר, נעלם בקצה המסך ואז מופיע בקצה השני של המסך תוך שיגור אגרוף אווירי ליריבו מאחור. מהלך זה, על אף שהוא אינו ספקטקולרי, התגלה כשימושי למדי. ב"מורטל קומבט 11" נוספו לסקורפיון מהלכים מיוחדים נוספים בהם הוא משתמש בצלצל או בחרב. במשחק הראשון וברבים מממשחקי המחשב שבאו אחריו, ה-Fatality (מהלך הסיום שבו אפשר להרוג את היריב בדרך אכזרית במיוחד אחרי שהובס) שלו היה הסרת המסכה ונשיפת אש מפיו ששורפת את היריב והופכת אותו לגל עצמות מפויחות. בחלק ממשחקי המחשב מהלך ה-Fatality שלו הוחלף בשחיטת היריב באמצעות הצלצל: על ידי עריפת ראש, קטיעת גפיים או שיפודו בחזה ותלייתו אחרי שעבר בשער בין-ממדי אל ממלכת השאול. באחד המשחקים, במהלך ה-Fatality שלו הוא הופך לעקרב ענק שמשפד את יריבו בחזה עם העוקץ שלו ואז עוקר אותו מחלקו התחתון של הגוף. במשחק האתחול מ-2011 נוסף לו מהלך Fatality בו הוא מבתר את יריבו עם החרב שלו. ב"מורטל קומבט 11" מהלכי ה-Fatality של סקורפיון הם ביתור היריב לשני חצאים באמצעות שרשרת הצלצל המלובנת, ושריפת הבטן של היריב באמצעות זינוק בוער דרכו ואז עריפת ראשו בחרב קטאנה ושיפוד הראש באוויר עם הצלצל. המהלך הקלאסי של שריפת היריב באמצעות נשיפת אש הפך ל-Brutality. במשחק מורטל קומבט 1 ה-Fatality העיקרי שלו משלב כמה גרסאות של סקורפיון וכולל את שריפת היריב למוות. נוספו לו גם מהלכי Brutality רבים וב-Animality שלו הוא הופך לעקרב ענק, עוקץ את היריב וקורע את גופתו עם הצבתות. במשחק "מורטל קומבט 4" סקורפיון יכול להילחם עם חרב נינג'אטו רחבה, ב"מורטל קומבט X" עם צמד חרבות נינג'אטו וב"מורטל קומבט 11" עם חרב קטאנה (אך היא נחגרת כמו טאצ'י). === תכנון, עיצוב ופיתוח הדמות === סקורפיון הופיע במשחק המקורי של מורטל קומבט כאחת משלוש דמויות נינג'ה שנראות אותו דבר למעט שינוי צבע המדים (שתי הדמויות האחרות הן סאב-זירו ורפטייל). בספטמבר 2011 פרסם אחד מיוצרי המשחק ומעצב הדמויות הראשי ג'ון טוביאס רשימות וטיוטות של תכנוני דמויות, בהן סקורפיון וסאב-זירו שתוארו כ"החלפת צבעים של שני נינג'ות - רודף ונרדף", ולסיפור הרקע התלבט בין נינג'ה שבורח מהשבט שלו, או סיפור נקמה בין הנינג'ות שמשתייכות לשבטים יריבים. בעקבות מגבלות זיכרון מחשב בתחילת שנות ה-90 של המאה ה-20 הציע אד בון, אחד מיוצרי המשחק והמתכנת הראשי, ליצור שתי דמויות במחיר של אחת: "תשומת לב רבה הוקדשה לחסכנות של העניין, ואנחנו ידענו שאם נוכל לקחת דמות ורק לשנות את הצבעים שלה, ולהשתמש למעשה באותו זיכרון כדי ליצור שתי דמויות, נחסוך הרבה כסף ונקבל שתי דמויות." סקורפיון קיבל סכמת צבעים צהובה-שחורה כדי לסמל את האש בניגוד לתלבושת הכחולה-שחורה של סאב-זירו שמסמלת את הקרח, דבר שחיזק את סיפור הרקע של נינג'ות משבטים יריבים. דמות נינג'ה שלישית שנבדלה רק בצבע, רפטייל, הייתה צבועה בירוק-שחור והופיעה במשחק רק כדמות נסתרת שלה היו יכולות הצלצל של סקורפיון וההקפאה של סאב-זירו. בון תיאר אותו כ"גרסה מגניבה יותר של סקורפיון" אך בסופו של דבר דמותו של סקורפיון, ולא של רפטייל, היא זו שזכתה להצלחה. התלבושת של סקורפיון התבססה על תחפושת נינג'ה שנרכשה בחנות תחפושות בשיקגו והייתה בצבע אדום, וזאת על מנת לצלם לקראת המשחק הראשון. עם זאת, תחפושת אחרת בצבע צהוב עם אפודית סרוגה ומגיני שוקיים שימשה ל"מורטל קומבט 2". בשל כך, דמויות הנינג'ה של סאב-זירו, רפטייל, סמוק ונוב סאיבוט היו למעשה הדמות של סקורפיון כשינוי צבע. הדמויות של סמוק ונוב סאיבוט היו דמויות נסתרות (כלומר: השחקן צריך להגיע להישג מסוים כדי לקבל את הזכות להילחם מולן) והשתמשו גם הן בצלצל של סקורפיון. את הדמות של סקורפיון ושאר הנינג'ות גילם דניאל פסינה, שהוחלף בידי ג'ון טורק ב"אולטימייט מורטל קומבט 3" וב"מורטל קומבט טרילוגי" מ-1996. במשחק "מיתולוגיות מורטל קומבט: סאב זירו" גילם אותו סל דיוויטה. התלבושת של סקורפיון מהמשחק הראשון והמקורי נשארה בגדול ללא שינוי, אך התפתחות והשתכללות היכולות הגרפיות של המחשבים והמעבר לעידן התלת-ממד ב"מורטל קומבט 4" אפשרו להוסיף פרטים קטנים לתלבושת כגון ריפוד לכתפיים, סמלים של גולגולת, חריטות על המסכה, חבל עם להב צלצל שתלוי על החגורה ושתי חרבות יפניות חגורות על הגב. התלבושת הגיעה לשיא הפירוט במשחק האתחול מ-2011, בו היא שאבה השראה גם ממוטיב העקרב (שזה פירוש הכינוי "סקורפיון" באנגלית). בין הפרטים שנוספו ריפוד לכתפיים עם מפרוק דמוי-עקרב, שתי חרבות דמויות עוקץ מוצלבות על גבו וחריטות דמויות ראש ולסת של עקרב על מסכת הפה הקשיחה שלו. בנוסף, ניתנה אפשרות להוריד את התלבושות הקלאסיות מהמשחק המקורי עבור הדמויות של סקורפיון, סאב-זירו ורפטייל. במשחק הווידאו "Injustice: Gods Among Us" סקורפיון הופיע כדמות הניתנת להורדה, עם תלבושת חדשה שתכנן אמן הקומיקס ג'ים לי. במשחק המקורי של "מורטל קומבט" סקורפיון הופיע עם עיניים אנושיות רגילות במסך בחירת הדמות, שכן עובדת היותו אל-מת נשמרה בסוד עד לסוף המשחק. במשחקי ההמשך (החל מ-MKII) הוא הופיע עם עיניים לבנות או צהובות מלאות, ללא אישונים. דבר זה נשמר גם ברוב סרטי וסדרות הלייב אקשן, בהם השחקנים עטו עדשות מגע צבעוניות כדי להשיג אפקט זה. כשסקורפיון פוגע ביריביו עם הצלצל שלו הוא מבצע שתי מחוות קוליות, אותן דיבב אד בון. מחוות אלו הן הצעקות "Come here! ו"Get over here!" אך רק אחת מהן ("Come here!) נכללה במשחקים בגלל מגבלות זיכרון מחשב. לדברי בון, מקור הביטוי השני "Get over here!": ”חשבתי שזה יהיה מצחיק אם הוא יצעק Get over here! כאשר הוא [יורה את הצלצל]” וקיבל עידוד להקליט זאת. כפי שאישר דניאל פסינה, שגילם את סקורפיון במשחקי המחשב הראשונים, ביטוי זה היה במקור רעיון של ריצ'רד דיוויזיו, השחקן שגילם את קיינו, כמו גם הרעיון שפניו של סקורפיון הם למעשה גולגולת, בהשראת הסרט יאסון והארגונאוטים. בראיון שנערך 20 שנה אחרי הוצאת המשחק המקורי, בון נתן קרדיט ליצירת מהלך הצלצל של סקורפיון וגם ליצירת הדמות כנקודות שיא אישיות בהיסטוריה של הזיכיון ואמר: ”אני זוכר אנשים יושבים במשרד שלי כל היום ומבצעים את הסנוקרת (uppercut) [על היריב ששופד בצלצל] שוב ושוב, כמו 'הו אלוהים, זה מרגיש כל כך טוב'. זה פשוט נהפך לאבן הפינה [של המשחק]”. במשחק ההמשך MKII נוספה מחווה קולית נוספת: קריאת "Toasty!" אחרי שסקורפיון שורף את היריב שלו למוות במהלך ה-Fatality, ולעיתים אחרי מכת סנוקרת אקראית. את הקריאה הזו דיבב דן פורדן, ממעצבי הקול של סדרת המשחק. לדברי טוביאס, מקורה בביטוי "You're Toast!" שנשמעה בקרב מעצבי המשחק בשלב ביקורת האיכות ובחינות ניסיון במשחק. המהלך המיוחד המזוהה ביותר עם סקורפיון היא ירי הצלצל עם ראש קרב בצורת קונאי וכבל שנע מחבל ועד שרשרת מתכת. ברגע שהצלצל פגע ביריב הוא שיפד אותו בחזה ואז משך אותו אל עבר סקורפיון חסר הכרה, דבר שאפשר לסקורפיון לתת לו מכה חופשית. מהלך זה נהגה בין השאר על ידי דניאל פסינה מכיוון שהמהלך המקורי, שכלל יידוי פלצור (לאסו) על היריב, הזכיר לפסינה את הלאסו של וונדר וומן, ולכן העדיף להחליפו בנשק האסייתי של חץ/עוקץ (dart) מחובר לחבל (rope dart). מהלך מיוחד נוסף שמזוהה עם סקורפיון, ואפיין אותו בכל משחק למעט "מורטל קומבט: ברית קטלנית" הוא "אגרוף טלפורטציה". במשחק MKII נוסף לסקורפיון מהלך הפלת רגל אך הוא ספג תגובות לא חיוביות, והדמות קיבלה ביקורת לא טובה על ידי המגזין GamePro. בביקורת על דמותו של סקורפיון במשחק "אולטימייט מורטל קומבט 3" אד לומאס מ-Sega Saturn Magazine תיאר את סקורפיון כבעל מהלכים מיוחדים "פשוטים אך יעילים" ש"הופכים אותו לדמות טובה למתחילים, דבר שלא מונע ממנו להיות דמות שימושית" וכן שהצלצל הנאמן הוא "מושלם כדי לבצע שילובי מכות (קומבו, combos)". מגזין GameSpy, בסקירת הדמות במשחק "מורטל קומבט: הטעיה" תיארו אותו כ"דמות עגולה בעלת חוזקות בשילובי מכות וגם במהלכים מיוחדים ורגילים". בנוסף הם תיארו את הצלצל שלו במשחק "מורטל קומבט: ארמגדון" כ"שימושי כתמיד", והוסיפו ש"בטווח [שבין הצלצל לשאר] המהלכים המיוחדים שלו... סקורפיון מכוסה היטב". מדריך האסטרטגיה של משחק האתחול מ-2011 שפרסם Prima Game, העריך את סקורפיון כדמות מאוזנת היטב ללא חולשות או חוזקות מיוחדות, ושבממוצע הוא ניצח יותר ממחצית הקרבות שלו נגד הדמויות האחרות. מהלך הסיום, ה-Fatality, המזוהה ביותר עם סקורפיון הוא ה-"Flaming Skull" - נשיפת האש שלו: סקורפיון מסיר את המסכה ונושף מפיו אש תופת (Hellfire) השורפת את יריבו המובס למוות. ב"מורטל קומבט 2" נוספה גם אפשרות לגרסה קצת שונה למהלך, בו סקורפיון קורא "Toasty!". מהלך זה הוחלף ב"מורטל קומבט 4", בו סקורפיון מחסל את יריבו באמצעות עריפת ראשו עם הצלצל. מהלך נשיפת האש חזר במשחק "מורטל קומבט נגד יקום DC" משנת 2008, אך במשחקי המחשב התלת-ממדיים מהלכי ה-Fatality בוצעו באמצעות הצלצל: עריפת ראש במשחק "מורטל קומבט: ברית קטלנית", קטיעת גפייהם של יריביו ב"מורטל קומבט: הטעיה", ונעיצתו בחזה שלהם ובעיטתם אל תוך שער בן-ממדי שממנו יוצא היריב כגופה פשוטת-עור תלויה על הצלצל במשחק האתחול מ-2011. במשחק האתחול, אחד מההלכי הסיום שלו כולל שימוש בחרבות שלו כדי לבתר את יריבו. דמותו של סקורפיון שימשה בסיס למספר דמויות של נינג'ות שנראות דומה, אך בעלי תלבושת בצבעים שונים. חלקם גם קיבלו את מהלך הצלצל של סקורפיון כאשר הופיעו כדמויות נסתרות, אך כשנהפכו לדמויות שחקן קיבלו מהלכים מיוחדים משלהם במקום. == סיפור במשחקי מורטל קומבט == === הטרילוגיה המקורית === בסיפור הרקע של המשחק הראשון מ-1992 לא מוזכר רצח משפחתו אלא רק מתוארת יריבות בינו לבין סאב-זירו כיריבות בין שני שבטי נינג'ות יריבים. בסיפור הסיום (אחרי שסקורפיון מנצח את הטורניר במוד של שחקן יחיד) נחשף שהוא בעצם אל-מת שנרצח בידי סאב-זירו אך משפחתו (אשה ובן) נותרה בחיים. סיפור זה פותח בקומיקס שכתב ואייר יוצר הזיכיון ג'ון טוביאס ושפורסם על ידי Midway Games. באחת הסצנות בקומיקס סקורפיון פוגש את סאב-זירו באי של שאנג טסונג ומפתיע אותו, ואז מכריז בפניו שה"שדים" שלו אפשרו לו לחזור ולנקום את מותו, ושהוא לא יהרוג אותו כך סתם על המקום אלא רק כחלק מהטורניר כי הוא "לא רוצח". אחרי תבוסתו של גורו בידי לו קאנג, שמוכתר לאלוף הטורניר מטעם ממלכת הארץ, האי קורס וסקורפיון הוא משבעת הבודדים ששורדים את האסון. הוא משתף פעולה עם סאב-זירו ואל הרעם ריידן בעיכוב צבאו של שאנג טסונג, ואחרי שהצליחו הוא הורג את סאב-זירו ונעלם. במשחק ההמשך "מורטל קומבט 2" מ-1993, סקורפיון מגלה שסאב-זירו איכשהו חזר ומתכנן להתמודד בטורניר השני שמתרחש במימד של ממלכת העולם החיצון אותו מארח הקיסר הממלכה הרשע שאו קאהן. סקורפיון עוקב אחרי סאב-זירו במטרה להורגו בשנית אך שם לב שהוא חס על יריב שהביס בקרב, דבר שגורם לסקורפיון להבין שאותו סאב-זירו הוא לא אותו אדם שאותו הוא הרג. הוא חוקר ומגלה שסאב-זירו החדש הוא קוואי ליאנג, אחיו הצעיר של בי-האן, סאב-זירו המקורי אותו הרג סקורפיון. ליאנג לקח את שמו ומדיו של אחיו כדי לכבד את מורשתו ולסיים את מלאכתו: להתנקש בחייו של שאנג טסונג. בעקבות גילוי זה סקורפיון מחליט לא להורגו ותחת זאת נודר נדר להגן על חייו של ליאנג, ככפרה על הריגת אחיו הבוגר, בי-האן. מאוחר יותר מתגלה שלא בי-האן הוא זה שרצח את סקורפיון ומשפחתו אלא קואן צ'י, מכשף ושליט ממלכת השאול שהתחזה לסאב-זירו. במשחק הספין-אוף מ-2005 "מורטל קומבט: נזירי השאולין" שמתרחש בתקופת המשחק הראשון, סקורפיון הוא דמות בוס שמנסה להרוג את גיבורי המשחק לו קאנג וקונג לאו. הוא מופיע הן עם מסכה והן בלי (דמות שזכתה לכינוי "סקורפיון של התופת"). במשחק שתוכנן לפיתוח בשם "מורטל קומבט: אש וקרח", סקורפיון וסאב-זירו היו אמורים לשתף פעולה ביניהם, אך הוא בוטל לטובת משחק "נזירי השאולין" משיקולי זמן ותקציב. עם זאת, ניתן "לפתוח" את הדמויות שלהם ולשחק בהם בקמפיין הראשי. סקורפיון, יחד עם כל דמויות הנינג'ה האנושיות המבוססות על אותם מדים רק בחילופי צבע (סקורפיון, סאב-זירו, רפטייל וכו') לא הופיעו במשחק "מורטל קומבט 3", אך נוספו בשדרוג "אולטימייט מורטל קומבט 3" מ-1995 שבו הקיסר שאו קאהן מנסה לכבוש את ממלכת השאול אחרי שהוא פולש לממלכת הארץ, ומגייס את הנינג'ה לשורותיו. הברית בין סקורפיון לשאו קאהן נקטעת מהר כאשר הוא מגלה שבהמשך לעלילת "מורטל קומבט 2", סאב-זירו היה מבין הלוחמים הנבחרים של ממלכת הארץ. סקורפיון עובר לצידו של סאב-זירו ומסייע לו בקרב נגד שאו קאהן. === הנקמה בקואן צ'י === במשחק המחשב "מיתולוגיות מורטל קומבט: סאב-זירו", קואן צ'י נוסף באופן רשמי לקו העלילתי שעוסק ביריבות בין סקורפיון לסאב-זירו. סקורפיון מופיע במשחק זה כבוס שלא ניתן לשחק בו, ומופיע פעמיים במהלך המשחק, שבמהלכו נחשפים שמו האמיתי ושם השבט שלו (שיראי ריו). מדיו הצהובים תוארו כצורה של לעג למדים הכחולים של שבט הלין קוויי, אחרי שחבר השבט לשעבר טאקדה פיתח את הנינג'יטסו לפני שעזב את השבט והקים את שבט השיראי ריו היריב. הוא גויס על ידי המכשף קואן צ'י למצוא מפה נסתרת במקדש השאולין, משימה שהוא נתן גם לסאב-זירו במטרה לגרום לשני הנינג'ות להילחם אחד בשני עד המוות. אם השחקן מבצע Fatality על סקורפיון, הוא יופיע כבוס אחר בהמשך במשחק. במשחק "מורטל קומבט 4" מ-1997, קואן צ'י מרמה את סקורפיון וגורם לו לחשוב שסאב-זירו היה מעורב ברצח משפחתו וחברי השבט שלו, ובכך גורם לו להצטרף אליו. בסיום המשחק של סקורפיון הוא מנצח את סאב-זירו ואז קואן צ'י חושף את האמת על רצח משפחתו של סקורפיון והשבט שלו. כאשר קואן צ'י מנסה להגלות את סקורפיון בחזרה לממלכת השאול, סקורפיון תופס את קואן צ'י בעת הטלפורטציה ובכך שניהם משוגרים לממלכת השאול. וריאציה של סיום זה מופיעה גם בסיום של סאב-זירו, כאשר הוא ניצב מעל סקורפיון המובס לפני שהוא מוכה על ידי קואן צ'י, ששוב חושף את המזימה שלו וששני הנינג'ות היו כלי משחק בתוכניתו להחזיר את האל שינוק. כתוצאה מכך, סקורפיון הורג אותו ומשחרר את סאב-זירו מרדיפתו. סיפור הסיום של סקורפיון ממשיך למשחק "מורטל קומבט: ברית קטלנית" מ-2002, בו הוא רודף אחר קואן צ'י במטרה לנקום, אך מותקף בידי שדי האוני דרהמין ומולוך, אותם קואן צ'י שכר כשומרי ראש. בסיום המשחק, שלא נכנס לקאנון של הזיכיון, דרהמין ומולוך הורגים את סקורפיון כאשר הוא משליך אל ה-Soulnado, טורנדו קסום של נשמות מעונות בין ממלכת הארץ לממלכת העולם החיצון. אולם, בביוגרפיה של סקורפיון במשחק "מורטל קומבט: הטעיה" מתואר שהצליח להימלט משם. לאחר מכן הוא נפגש עם האלים הבכירים ונהפך למשרתם. דבר זה קורה בסמיכות למותו של ריידן (בו סקורפיון חזה) ועלייתו של אונאגה מלך הדרקון שמנסה למזג את הממלכות. סקורפיון פועל כדי למנוע מאונאגה למזג את הממלכות. במצב המשחק Konquest של המשחק "מורטל קומבט: ארמגדון" מ-2006 סקורפיון מבצע עסקה עם האלים הבכירים שבה הוא ישרת אותם והם בתמורה יקימו לחיים את שבט השיראי ריו ואת בני משפחתו שנרצחו. אולם, האלים הבכירים החזירו אותם לחיים כאל-מתים. בתגובה סקורפיון הזועם מנסה להרוס את הסיכוי של האלים למנוע ארמגדון על ידי לקיחת כוחו של בלייז שנועד עבור טייבן או דייגון. דייגון מביס את סקורפיון שנהרג על ידי סאב-זירו בקרב חופשי רב-משתתפים שמתרחש בתחילת המשחק. === משחקי האתחול של NetherRealm Studios === במשחק האתחול מ-2011 מוצג קו-זמן חלופי שמספר מחדש את העלילה של שלושת המשחקים הראשונים. גם כאן סקורפיון מצטרף לטורניר כדי לנקום בסאב-זירו (האח הבכור בי-האן). הפעם הוא משרת את קואן צ'י מההתחלה, ואינו מודע לכך שהוא זה שעמד מאחורי המזימה לרצוח את משפחתו ואת שבט השיראי ריו. ריידן מנסה לשנות את מהלך האירועים במטרה למנוע את הארמגדון, ומשכנע את סקורפיון לחוס על חייו של סאב-זירו בתמורה להחייאת שבט השיראי ריו. סקורפיון מסכים ואחרי שהוא מביס אותו בממלכת השאול הוא מסרב להרוג אותו. קואן צ'י משכנע אותו להרוג אותו בכל זאת על ידי הצגת חיזיון גרפי המראה כיצד סאב-זירו רוצח את אשתו ובנו של סקורפיון. אף על פי שסאב-זירו מכחיש את מעורבותו ברצח, סקורפיון שורף אותו למוות. לאחר מכן הוא מופיע בזירת הטורניר עם הגולגולת ועמוד השדרה של סאב-זירו. בהמשך המשחק, סאב-זירו הצעיר מחפש לנקום את הריגתו של אחיו הבכור ודורש להילחם בסקורפיון בזירה של שאו קאהן, וקואן צ'י מסכים לבקשה. סקורפיון מזהה שסאב-זירו הצעיר הוא לא סאב-זירו המקורי אותו הוא הרג אלא אחיו הצעיר. סאב-זירו הצעיר מביס את סקורפיון אך נבלם על ידי השבט שלו לפני שהוא הורג את סקורפיון. סקורפיון נראה לאחרונה כשהוא נלחם מול ריידן אל הרעם בממלכת השאול, מפסיד ואז שוב נעלם. בסיום המשחק, חברי שבט השיראי ריו מופיעים לפני סקורפיון כרוחות רפאים וחושפים בפניו את האמת. הם מסייעים לו להרוג את קואן צ'י כנקמה על מעשיו ועל ההונאה שלו. בסיום של סאב-זירו, הוא לומד את האמת על המשפחה שלו ועל משפחתו של סקורפיון ומציע לסקורפיון להצטרף למסע נקמה. סקורפיון מקבל את ההצעה ומצטרף לסאב-זירו לברית קטלנית חדשה. בתחילת המשחק "מורטל קומבט אקס" סקורפיון עדיין משרת את קואן צ'י. הוא נראה לראשונה בפרק של ג'וני קייג' ביחד עם סאב-זירו. הם הורגים את רוב לוחמי הכוחות המיוחדים למעט ג'וני, סוניה בלייד וקנשי, ששורדים הודות לג'וני. בסיפור המופיע במשחק נחשף שסקורפיון (ביחד עם סאב-זירו וג'אקס) הוחזרו לחיים כבני תמותה על ידי האל ריידן, ששילב את הקסם של קואן צ'י עם שלו. סקורפיון חוזר לאמץ את הזהות של הנזו הסאשי ומשקם את שבט השיראי ריו. הוא מאמן את טאקדה, בנו של קנשי, בסגנון הלחימה שלו. הנזו מתפייס עם סאב-זירו כשהאחרון חושף בפני סקורפיון שקואן צ'י הוא זה שהיה אחראי לרצח משפחתו. כאשר הכוחות המיוחדים לוכדים את קואן צ'י, הנזו ולוחמי השיראי ריו מביסים אותם, כשהנזו עצמו מביס את ג'וני קייג' ואת קנשי. חדור נקמה, הנזו היה עיוור לתוכנית האמיתית של קואן צ'י והתעלם מתחינת הכוחות המיוחדים לחוס על המכשף כדי ששאר רוחות הנוקמים יוכלו לחזור לחיים. הנזו שחרר את קואן צ'י וזימן אותו לדו-קרב, שבו הנזו ניצח. רגעים ספורים לפני שהנזו עומד לערוף את ראשו של קואן צ'י, ד'בורה מופיעה אחרי שבגדה בקוטאל קאהן, ונותנת לקואן צ'י את הקמע שכולא את האל שינוק. קואן צ'י משחרר את שינוק לפני שהנזו מספיק להרוג אותו ובכך לנקום על רצח משפחתו. קואן צ'י מת אבל שינוק חזר לעולם ומנטרל את הנזו המופתע. בסיום המשחק של סקורפיון, הוא מביס את שינוק ומציל את ממלכת הארץ שניצבה כפסע מאבדון. הוא מרגיש אשם בכך שכמעט המיט אסון על ממלכת כדור הארץ ומציע לבצע ספוקו ("חרקירי", התאבדות טקסית) אך ריידן עוצר בעדו ומשכנע אותו תחת זאת להקדיש את חייו להגנת ממלכת כדור הארץ ביחד עם השיראי ריו, וקושר את גורלו עם האנרגיה של ממלכת כדור הארץ. במשחק "מורטל קומבט 11" הנזו מנהיג את שבט השיראי ריו בהגנה על ממלכת הארץ. כאשר קרוניקה מתחילה למזג אל העבר עם ההווה כדי ליצור עידן חדש, הנזו עוזר לסאב-זירו לסגור את קו היצור של מפעל הסייבורגים של הלין קוויי אותו הקים סקטור מהעבר, ונתקל בפרוסט שהפכה לסייבורג ובגדה בשבט ובנוב סאיבוט, הרוח הנקמנית של בי-האן. הנזו מתגבר עליהם ומציל את סיירקס מהעבר משליטתו של סקטור. קרוניקה מגייסת את עזרתו של סקורפיון מהעבר תמורת הבטחה להחזיר לחיים את משפחתו ואת חברי השבט המקוריים. הנזו מההווה מסכים לארח את כוחות הלוחמים של ממלכת הארץ בגני האש של השיראי ריו אחרי שכל בסיסיהם נהרסו. הוא מציע לכרות ברית עם כארון, הישות ששולחת נשמות חסרות מזל לממלכת השאול, כדי לעזור להם לחצות את נהר הדם ולהתקרב למעוז של קרוניקה. הוא נלחם ומביס את עצמו הצעיר היותר, וחושף בפניו שקרוניקה היא גם אמו של שינוק, אך נהרג באמצע בידי הרעל של ד'בורה. לפני מותו הוא משכנע את עצמו הצעיר יותר לוותר על מסע הנקמה שלו ולהגן על ממלכת הארץ, ואמר לו שכוחם של השיראי ריו החדשים טמון בליבם ולא בדמם. סקורפיון הצעיר עומד בדיבורו ומצטרף לכוחות ממלכת הארץ. בסיום המשחק שלו, אחרי שהשלים את שלב המגדל הקלאסי, סקורפיון הצעיר חושף שאחרי שהרג את קרוניקה הוא לא היה יכול לעמוד בהבטחתו להנזו העתידי להניח את העבר מאחוריו וניסה בכל זאת לבצע מניפולציות בחולות הזמן בניסיון להחזיר אחורה את הגלגל ולמנוע את טבח השיראי ריו, אך לא הצליח למנוע את הטרגדיה שהמשיכה לחזור על עצמה. הוא מחליט לחפש אחר הטיטאנים העתיקים בניסיון לקבל תשובה ומשמעות לקיומו. === משחקי האתחול השני === במשחק האתחול מ-2023 "מורטל קומבט 1" מוצג קו-זמן חלופי שמספר מחדש את העלילה, כשהפעם בתפקיד מגן ממלכת הארץ משמש אל האש לו קאנג (במקום אל הרעם ריידן). במשחק זה קוואי ליאנג הוא זה שמחזיק בזהות של "סקורפיון", ובנוסף לקונאי הוא חמוש בקאמה, מעין חרמש יד יפני. עם זאת, ישנה הופעת קמע של הנזו הסאשי כסקורפיון מקו זמן מקביל במדי הנינג'ה הקלאסיים שלו. בסיום המשחק של סקורפיון, קוואי ליאנג מביס את שאנג טסונג וקואן צ'י אך נבגד על ידי בי-האן ושבט הלין קווי. הוא בורח ליפן (יחד עם סמוק) ומתאהב בהארומי שיראי, בתו של חבר ותיק. השניים מתחתנים ומקימים ביחד את שבט השיראי ריו, על מנת להילחם בשבט הלין קווי. בסיום של סמוק, הוא בורח ביחד עם קוואי ליאנג ליפן, שם הוא מוצא ילד קטן שגונב אוכל ומתגלה כלוחם מוכשר מאוד. הילד הוא הנזו הסאשי וסמוק מגייס אותו לשבט השיראי ריו. == במדיות אחרות == === בספרות ובקומיקס === ב-1995 התפרסמה נובליזציה שלא נכנסה לקאנון של הזיכיון מאת ג'ף רובין. הנובלה מתרחשת לפני המשחק הראשון וסקורפיון נוטל בה תפקיד שולי. סיפור הרקע שלו שונה מהסיפור הקאנוני, והוא מתואר כשילוב של אב ובן ולא כנינג'ה רפאים. האב היה חבר לין קוויי לשעבר שהפך לגובה מיסים בשם יונג פארק, שנרצח על ידי סאב-זירו לעיני משפחתו וגופתו הושלכה לתעלה. רוחו של יאנג מתמזגת עם גופו של בנו טסואי כדי לנקום בסאב-זירו תחת הזהות של "סקורפיון", ומדיו ושריונו מופיעים באורח קסם על גופו. כאשר סקורפיון קורא תיגר על סאב-זירו בתקווה לנקום את מות אביו, הם מתעמתים רק באופן מילולי לפני שסאב-זירו זורק רימון עשן ובורח. בנובליזציה סקורפיון מעולם לא משתמש בצלצל שלו למעט בסצנה אחת בה הוא יורה אותו על עץ אחרי הפיכתו לסקורפיון. === בסרטי הקולנוע וסדרות הטלוויזיה === בסרט הקולנוע המקורי סקורפיון משחק תפקיד משני. הוא נלחם בג'וני קייג' ומובס על ידו. גם בסרט ההמשך מורטל קומבט 2 לסקורפיון תפקיד משני בעלילה. הוא נלחם בסאב-זירו וחוטף את הנסיכה קיטאנה במצוותו של הקיסר שאו קאהן. סיפור מקורו של הנזו הסאשי והפיכתו לסקורפיון מתוארים בהרחבה בסרט הלייב אקשן "מורטל קומבט (2021)", שיצא ב-23 באפריל 2021 לשירות הסטרימינג HBO Max, ומהווה אתחול לסרטי מורטל קומבט. בסרט מתואר כיצד הסאשי ובני משפחתו נרצחו בידי בי-האן ונינג'ות הלין קווי, וילדתו התינוקת שהוחבאה על ידי בנו סטושי ניצלת בידי לורד ריידן, כדי להמשיך את השושלת. בסוף הסרט הוא חוזר כסמוראי רפאים מממלכת השאול כדי לסייע לצאצאו קול יאנג להביס את המתנקש בי-האן "סאב זירו", אותו הוא דוקר בצלצל הקונאי שלו ואז שורף אותו למוות, בדומה ל-Fatality הידוע שלו ממשחקי הווידאו. === אגדות מורטל קומבט === "אגדות מורטל קומבט" היא סדרת סרטי הנפשה למבוגרים, שמופצים ישירות לטלוויזיה באמצעות שירותי VOD או תקליטורי בלו ריי. הסרטים מאופיינים באלימות גרפית רבה ושפע של דם, ברוח המשחקים, וסיווג הצפייה שלהם הוא R. בסדרת סרטים אלו סקורפיון מוצג כדמות טובה, הוא מופיע בכל שלושת הסרטים ובסרט הראשון הוא הדמות הראשית (פרוטגוניסט). "אגדות מורטל קומבט: נקמתו של סקורפיון" שיצא ב-2020 מספר את סיפור המקור של סקורפיון ומתרחש בתקופת המשחק המקורי. בסרט סקורפיון מוצג כדמות טובה שעוזרת למגיני ממלכת כדור הארץ להביס את הרעים. סקורפיון מופיע גם בסרט ההמשך "אגדות מורטל קומבט: קרב הממלכות" מ-2021 בתור דמות טובה שמנסה להתפייס עם קוואי ליאנג, אחיו של סאב-זירו אותו סקורפיון הרג בסרט הראשון, על מנת למנוע מהאל המטורף שינוק להשמיד את הממלכות, בהן ממלכת כדור הארץ. סקורפיון מופיע גם בסרט השלישי בסדרה "אגדות מורטל קומבט: עיוור השלג" מ-2022, בו הוא חוזר כלוחם אל-מת רב-עוצמה ומסייע לקנשי וקוואי ליאנג להילחם בקיינו הסייבורג וכנופיית הדרקון השחור שמאיימים להחריב את ממלכת הארץ. == השפעה תרבותית == סקורפיון הוא אחת הדמויות הידועות והפופולריות ביותר של מורטל קומבט ואחת הדמויות הידועות ממשחקי הלחימה בכלל. מגזין Game Informer דירג ב-2009 את סקורפיון במקום השלישי בדירוג דמויות משחקי הלחימה הטובות ביותר בעוד ש-UGO Network דירגה אותו במקום השני, אחרי הגיבור הטוב הראשי של הסדרה, לו קאנג בדמויות הטובות ביותר של הזיכיון ב-2012. מגזין PLAY דירג אותו במקום הרביעי ברשימת דמויות הנינג'ה הטובות ביותר ב-2013. לוקאס סאליבן מ-GamesRadar דירג אותו ב-2012 במקום השביעי ברשימת דמויות הלחימה הטובות ביותר בהיסטוריות משחקי הלחימה בזכות "המגניבות של דמות האנטי-גיבור האל-מת שלו. למרות העובדה שהוא התחיל כדמות החלפת צבעים, המשיכה של סקורפיון הפכה אותו לחלוץ בכל משחק מורטל קומבט עד היום." מגזין Complex שיבץ את סקורפיון במגוון רשימות ודירוגים: מקום חמישי ברשימת הדמויות הכי ברוטליות בזיכיון, מקום 15 ברשימת הקמעות של משחקי וידאו ומקום רביעי ברשימת הדמויות הכי דומיננטיות במשחק לחימה ב-2012. מאחר שדמותו של סקורפיון שזורה בזו של סאב זירו במהלך כל הסדרה, דירוגים שונים ציוותו אותם ביחד. ב-2009 המגזין PC World דירג אותם במקום החמישי ברשימת הנינג'ות של משחקי הווידאו. השניים דורגו ביחד במקום הראשון ברשימת "10 הדמויות הקלאסיות ("old school") של מורטל קומבט בידי מגזין Game Revolution ב-2006. ב-2011 פרסם GamesRadar מאמר הדן בהתפתחות של שניהם במהלך סדרת המשחקים וציין שהם שתי הדמויות הפופולריות ביותר. כמו כן, הם דורגו ביחד במקום החמישי ברשימת הדמויות האייקוניות ביותר בסקר קוראים שערך PlayStation Official Magazine - UK ב-2015. האתר GamePro דירג את סקורפיון, סאב זירו והנינג'ות האחרות ממורטל קומבט במקום השלישי ברשימת "דמויות חילופי צבעים" הטובות ביותר וכתב ש-Midway Games "הפכו את האמנות של יצירת דמויות [חדשות] מאחרות בצבעים שונים למדע". המהלכים המיוחדים ומהלכי הסיום של סקורפיון, בהם ה-Fatality (פטליטי) השונים, זכו לביקורות טובות והתקבלו באהדה. ב-2010 מגזין IGN דירג את פטליטי הגולגולת הבוערת ("Flaming Skull") בו סקורפיון שורף למוות את יריבו כפטיליטי השני הטוב ביותר של מורטל קומבט מבלי לציין משחק מסוים בסדרה, בנימוק שתפישת השחקן את השינוי בדמות כאשר הוא מסיר את המסכה. הם קראו לפטליטי "enduring classic" (קלאסיקה שעומדת במבחן הזמן), בנימוק שהוא השתנה אך במעט במהלך משחקי הסדרה השונים והקשר שלו לסקורפיון ולרקע שלו. מהלך יידוי צלצל הקונאי שלו דורג במקום התשיעי ברשימת המהלכים המיוחדים הטובים ביותר של משחקי לחימה בכל הזמנים של GameSpot מ-2002. הוא תואר כמהלך העוצמתי ביותר אך מאוזן במשחק המקורי וכן דורג גבוה בזכות אפקט ההלם שלו וצוין כ"המהלך המזוהה ביותר [המגדיר] של מורטל קומבט". הפטליטי "Nether Gate" ממורטל קומבט 2011 נכלל ברשימה של FHM של 9 מהלכי הפטליטי הברוטליים ביותר. מהלך ה"ידידות" (Friendship, מהלך מיוחד בתום הקרב שבו במקום לחסל את היריב באכזריות המנצח מבצע מחווה ידידותית ולעיתים היתולית) אותו הוא חולק עם סאב זירו ורפטייל נכלל ברשימת Prima Games של 50 מהלכי הסיום הטובים ביותר מ-2014. גם הפטליטי "Nether Gate" ממורטל קומבט 2011 ופטליטי "Flaming Skull" מהמשחק המקורי נכללו ברשימה. האתר Paste דירג את הפטליטי ממורטל קומבט 2011 במקום הרביעי ואת פטליטי "Flaming Skull" מהמשחק המקורי במקום השלישי ברשימת מהלכי הסיום הטובים ביותר. ברם, מהלך ה-Animality (מהלך סיום בו הוא הופך לבעל חיים) מהמשחק UMK3/Trilogy בו הוא הופך לפינגווין שמטיל ביצה מתפוצצת דורג במקום השמיני ברשימת מהלכי הסיום הגרועים ביותר, לפי GamePro. אמרת הכנף של סקורפיון - "!Get over here" - נכללה ברשימת עשרת משפטי הבדיחה הטובים ביותר של PLAY. לפי כתבה של PlayStation Universe מ-2011, סקורפיון "הוליד את אחד מאמרות הכנף האייקוניות ביותר בהיסטוריית משחקי הווידאו" ש"נשאר אהוד על המעריצים באופן עקבי וקשיח גם 19 שנים לאחר לידתו". == ראו גם == סאב זירו מורטל קומבט (זיכיון) מורטל קומבט - דמויות == קישורים חיצוניים == אתר האינטרנט הרשמי של סקורפיון (באנגלית) דף הדמות בפרויקט ויקיה של מורטל קומבט The Full Story of Scorpion - Before You Play Mortal Kombat 11, סרטון באתר יוטיוב (אורך: 9:45) Origin Story: Mortal Kombat's Scorpion, סרטון באתר יוטיוב (אורך: 7:46) History of Scorpion (Mortal Kombat), סרטון באתר יוטיוב (אורך: 12:03) The Evolution of Scorpion's Legendary Spear, סרטון בערוץ "GamingBolt", באתר יוטיוב (אורך: 10:42) Mortal Kombat 1 Scorpion Gameplay Playthrough Longplay, סרטון באתר יוטיוב (אורך: 18:44) Scorpion (Hellfire) - Klassic Tower (Very Hard) - No Matches Lost, סרטון באתר יוטיוב (אורך: 25:35) The Evolution of the Most Iconic Move in Gaming History (1992-2019), סרטון באתר יוטיוב (אורך: 5:48) Evolution of Scorpion's "Get Over Here" (1992-2020), סרטון באתר יוטיוב (אורך: 7:34) Mortal Kombat 9 - Scorpion Arcade Ladder on Expert Difficulty, סרטון בערוץ "Samuel Ramogo", באתר יוטיוב (אורך: 23:47) במורטל קומבט 11: MK11 - Scorpion All Fatalites/ Brutalities/ Fatal Blows Gameplay, סרטון באתר יוטיוב (אורך: 2:30) Mortal Kombat 11 - Scorpion Vs Shao Kahn (Very Hard), סרטון בערוץ "Samuel Ramogo", באתר יוטיוב (אורך: 3:26) Mortal Kombat 11 - Hanzo Hasashi Vs Scorpion (Very Hard), סרטון בערוץ "Samuel Ramogo", באתר יוטיוב (אורך: 3:08) Mortal Kombat 11 - Scorpion Vs Osh Tekk Kano (Very Hard), סרטון בערוץ "Samuel Ramogo", באתר יוטיוב (אורך: 02:15) Mortal Kombat 1 - Scorpion Klassic Tower on Very Hard (No Matches Lost), סרטון בערוץ "Samuel Ramogo", באתר יוטיוב (אורך: 20:29)

סיסטם עאלי (בערבית: سيستم عالي; באנגלית: System Ali; ברוסית: Систем Али) הוא הרכב היפ הופ ישראלי ובית אמנותי ליוצרות ויוצרים הפועלים יחד מאז 2010. היצירה של סיסטם עאלי היא פרי מפגש טעון ובלתי מתפשר בין זהויות, סיפורים אישיים ומקורות השראה. שירי הלהקה נכתבים ומבוצעים בשש שפות – עברית, ערבית, רוסית, אנגלית, יידיש ואמהרית, שפות האם של הכותבות והכותבים. סיסטם עאלי נולדה בשכונת עג'מי ביפו מתוך המאבק למען זכויות דיור בעיר. מאז היא מקיימת פעילות אמנותית-חינוכית-פוליטית אינטנסיבית ועמוקה מתוך ועבור הקהילות מהן היא צומחת. ההרכב נוסד ב-2007 והוציא את אלבום הבכורה "סיסטם עאלי" ביולי 2013 ובספטמבר 2019 יצא האלבום השני "מהרג'אן". ההרכב מופיע ברחבי הארץ, בחו"ל, בפסטיבלים, אירועי מחאה והפגנות ובאתרים בלתי שגרתיים כגון שכונת שייח' ג'ראח במזרח ירושלים, הכפר ג'סר א-זרקא ובכפר הבלתי-מוכר דהמש שליד העיר לוד. == חברי ההרכב == שירה, ראפ ואקורדיון - נטע וינר שירה וראפ - מוחמד אגואני שירה וראפ - מוחמד מוגרבי שירה וראפ - אנבר סיטיברגימוב שירה וראפ - סמירה סרייה קלידים ועיצוב סאונד - רועי חסון כינור ושירה - יוהנה ריטמולר תופים - סתיו ליפיץ === חברי הרכב בעבר === לונא אבו נסאר - גיטרה ושירה ליבה נאמן - כינור ושירה יונתן קונדה - גיטרה ושירה יונתן דיין - בס מוטי בן ברוך - תופים == על ההרכב == חברי סיסטם עאלי נפגשו במהלך שנת שירות בתנועת הנוער סדאקה רעות שביפו שעסק במגוון אמנויות. חברי ההרכב הגיעו מרקעים שונים שירה כתובה, ג'אז, מוזיקה ערבית ורוק, אך הסכימו שהבסיס הטוב ביותר למוזיקה מחאתית הוא סגנון ההיפ-הופ. בשנת 2010 אחרי שנים של עבודה עם נוער במסגרות שונות דרך סדנאות לכתיבה, ספורן וורד, היפהופ וראפ, הקימו חברי ההרכב את עמותת "בית סיסטם עאלי" - תנועה חינוכית-תרבותית ששואפת להיות בית ובמה ליוצרות ויוצרים שפועלים למען שינוי חברתי-פוליטי. נושאי השירים של ההרכב הם דרישה לשוויון וחופש ביטוי, נגד גזענות ודעות קדומות, הן בהקשרים אקטואליים של מדינת ישראל והן בהקשרים אוניברסליים. סיסמתה היא "בונים את הבית מחדש" ("نبني البيت من جديد"), כלומר בניית קהילה המבוססת על ערכי שוויון, אהבה וחירות. כפי שנאמר בשיר: "מהפכה תבוא בגלל האהבה שלי לקהילה שלי, לא בגלל אנשים שממשיכים לדרוך עלי ועל חברים שלי ולסרס כל ביקורת, לסתום את הפה שלי". אחד משירי הלהקה, המייצגי את סגנונה ומסריה, מתחיל כביצוע גרסת כיסוי מלודית לשירם של יעקב גלעד ויהודה פוליקר "חלון לים התיכון" בביצועו של סיטיברגימוב. השיר פותח במילים: "אחרי שהגעתי ליפו / תקוות נולדו מתוך ייאוש / מצאתי לי חדר וחצי / על גג של בית נטוש", ברגע שמבוטת המילה "נטוש" צורח וינר "נטוש!?" והשיר עובר לראפ בעברית וערבית הדן באופן מורכב הן בנכבה והן בקיבוץ גלויות, כאשר הסיום הוא שוב חזרה מלודית לשות הסיום של שירו של פוליקר: "ואולי מרחוק איזה אושר מתגנב אל החלון", הנטען במשמעות חדשה. האלבום השני של ההרכב "מהרג'אן" מורכב מטקסטים, לחנים וביטים שנכתבו תוך הופעות בלתי פוסקות בישראל ומחוצה לה ומשובץ בו מבחר יוצא דופן של סימפולים אותם אספו חברי ההרכב מתקליטים אשר עיצבו את אישיותם. כך הופך האלבום למסיבה עוצמתית המתקיימת על הצומת שבין שירה רוסית עממית, שאנסונים של להקות צבאיות, פיירוז ושירה מצרית, טקסטים מקראיים, היפ הופ, ג'אז ומוזיקה צוענית. "מהרג'אן" - (קרנבל). הלהקה מתייחסת לעצמה כקרקס נודד, אקלקטי ובלתי אפשרי בחיבורים ובתופעות שהוא מביא לבמה. לכל אחד ואחת בלהקה תפקיד ו"כח פלא" - כפי שנאמר בשיר מהרג'אן - קוסם, אריה, עכבר, לוליינית. כל שיר באלבום שופך אור על סיפור אישי, נקודת מבט, מקור השראה ייחודי. האלבום נובע ישירות ובהתייחסות לזמן ולמקום - ישראל פלסטין 2019. הקרנבל הזה מתקיים אל מול כל התופעות שסיסטם עאלי מתמודדת איתן כלהקה מעורבת: גזענות, הדרה, הפרדה והפחדה. האלבום מהווה פעולה ממשית של בניית מציאות חדשה. על ההפקה המוזיקלית הופקדו אורי וינוקור ועומר לוז. לצד גרעין חברי הלהקה שרים ומנגנים בקרנבל של סיסטם עאלי אמנים דוגמת תאמר נפאר, שאנן סטריט, סמירה סרייה וראפרים צעירים שצמחו בבית סיסטם עאלי בעשור האחרון. == דיסקוגרפיה == 2013: סיסטם עאלי 2019: מהרג'אן == קישורים חיצוניים == אתר האינטרנט הרשמי של סיסטם עאלי סיסטם עאלי, ברשת החברתית פייסבוק סיסטם עאלי, סרטונים בערוץ היוטיוב סיסטם עאלי, באתר MusicBrainz (באנגלית) סיסטם עאלי, באתר בנדקמפ בן שלו, "סיסטם עאלי": היפ-הופ רב-לשוני מהרחוב המדוכא, באתר הארץ, 4 באוקטובר 2012 עזרי עמרם, בבליל שפות: אלבום ל"סיסטם עאלי", באתר מאקו, 23 ביולי 2013 יואב קוטנר, סיסטם עאלי, 4 באוגוסט 2013 סיסטם עאלי, האתר של יוסי חרסונסקי, אוגוסט 2013 לימור סימון, סיסטם עאלי: משנים את הסיסטם, באתר mynet‏ הוד השרון, 17 בינואר 2018 אורי זר אביב, להקת הבית: סיסטם עאלי, באתר אור בזויות, 2 במאי 2019 אינס אליאס, ההרכב "סיסטם עאלי" הוא אצבע בעין של חוק הלאום, באתר הארץ, 4 בספטמבר 2019 בן שלו, שיר ראפ קצר מאחד 6 סיפורים ב-5 שפות, וזה נשמע מצוין, באתר הארץ, 17 באוגוסט 2019 == הערות שוליים ==

עם היווצרותן של קהילות יהודיות ברחבי השטחים, שכונסו במהלך הזמן תחת שלטון רומניה, בני קהילות אלה הקימו לעצמם בתי כנסת. בתחילה בית הכנסת נועד למלא שלושה תפקידים, בית תפילה, מקום כינוס עבור בני הקהילה ובית ספר יסודי עבור הבנים בגיל 3 עד 13. תחילה בית הספר התנהל בתוך מבנה בית הכנסת, אך בהמשך הוקמו מבנים בחצר בית הכנסת ואפילו ברחבי היישוב. מבנים בעלי תפקידים קהילתיים נוספים הוקמו בקרבת בית הכנסת, בית אבות, בית חולים, בית תמחוי ואפילו תא מעצר למי שבית דין רבני הטיל עליו עונש מאסר. בבית הכנסת הישן של אלבה יוליה, ברחוב טודור קונסטנטינסקו 2 היה תא כליאה כזה == בתי הכנסת הראשונים == על פי רצון אוכלוסיות הרוב, שחיו באזורים אלה, נוצרים בני זרמים שונים, הוטלו על היהודים מגבלות שונות בהקמת בתי הכנסת ובהם גובה, שלא יעלה על גובה הכנסיות, מרחק מינימלי מהכנסייה הקרובה ביותר ואפילו חומרי הבנייה. תחילה לא הותר ליהודים להקים בתי כנסת בנויים אבן. בתי הכנסת מעץ נפלו לא פעם קורבן לשריפות ואכן ברומניה כעת נותר רק בית כנסת אחד הבנוי מעץ בפיאטרה ניאמץ. בית הכנסת הישן ביותר ששרד ברומניה הוא בית הכנסת הגדול של יאשי. == בתי הכנסת הספרדים ברומניה == ברומניה התיישבו תחילה יהודים ספרדים, שהגיעו מגירוש ספרד דרך האימפריה העות'מאנית. היהודים הספרדים הקימו בתי כנסת מותאמים למנהגיהם (עם מוזיקה) ולטעמם. רומניה נוצרה מאיחוד שתי נסיכויות, נסיכות מולדובה וולאכיה, הרגאט, ולאחר מכן סיפוח שטחים מאימפריות מתפרקות, האימפריה העות'מאנית, האימפריה האוסטרו-הונגרית והאימפריה הרוסית. ההיסטוריה של יהודי החבלים השונים הושפעה מהשלטונות השונים - באימפריה האוסטרו-הונגרית היהודים קיבלו שוויון זכויות מוקדם יותר, לכן היו מסוגלים לבנות לעצמם בתי כנסת ללא ההגבלות הקודמות. === בתי כנסת שנבנו באימפריה האוסטרו-הונגרית בערים שסופחו לאחר מכן לרומניה === במחצית השנייה של המאה ה-19 נוצר קרע ביהדות הונגריה בין זרם רפורמיסטי בשם יהדות נאולוגית ובין זרם שמרני, היהדות האורתודוקסית.היו גם קהילות יהודיות שלא הצטרפו לאף אחד משני הזרמים - הן נקראו "הסטטוס קוו". בין הזרמים היו מחלוקות רבות ואחת מהן התמקדה בצורת הבנייה של בתי הכנסת. בנובמבר 1865 נערך כנס רבנים בעיירה מיכאלוביץ שבצפון הונגריה, כנס שאורגן על ידי הרב הקיצוני הלל ליכטנשטיין (הרב הלל ליכטנשטיין, הרב חיים סופר והרב עקיבא יוסף שלזינגר היו מניחי הבסיס האידאולוגי לאולטרה-אורתודוקסיה) וזכה לשם "הסינוד הרבני". יש הרואים בוויעוד זה את כנס היסוד של האולטרה-אורתודוקסיה או בשמה המודרני יותר, יהדות חרדית. קיימת מחלוקת לגבי מספר הרבנים שהשתתפו וחתמו על תשע הנקודות של הסיכום, בין 24 ובין 70. יש הטוענים שתחילה חתמו 24 ובהמשך צירפו את חתימותיהם עוד 46. אלה היו 9 הנקודות שסוכמו: אסור לדרוש בלשון "אומות העולם" ואסור להאזין לדרשות כאלה. אין להתפלל בבית כנסת שאין בו בימה באמצע בית הכנסת. אין לבנות בית כנסת בצורת מגדל (עם צריחים), כמנהג הנוכרים וכפי שנהגו הרפורמים. אסור ליצור בגדים מיוחדים לשליחי הציבור ולחזנים, כדוגמת בגדי המשרתים בקודש הנוצרים. אין ליצור מחיצות המבדלות את עזרת הנשים בצורה שתאפשר לגברים לראות את הנשים. אסור להאזין לתפילת מקהלה ואין להצטרף אליה לתפילה. אסור להיכנס לבתי כנסת שכונו "קהרשול" (של רפורמים). אסור לערוך חופה וקידושין בבית הכנסת, אלא רק תחת כיפת השמים. אסור לשנות ממנהגי היהדות או מאורחות בית הכנסת. == הקמת היכל קוראל של בוקרשט == לאחר שהנסיכויות הרומניות התאחדו תחת שלטונו של אלכסנדרו יואן קוזה באו אליו נציגויות של המיעוטים והדתות השונות ברומניה כדי להביע את נאמנותם. קוזה סירב לקבל את המשלחת היהודית בטענה שאין להן משכן מודרני, כמו במערב ולא עומד בראשם רב מלומד, כמו במערב. נכבדים יהודים בבוקרשט ובראשם יצחק ליב וינברג (Isaac Leib Weinberg) כבר החלו לפעול בכיוון זה, אך דברי השליט גרמו לזירוז המפעל. נאספו כספים של בני הקהילה, נקנתה הקרקע עליה תוכננה הבנייה, אך חילוקי דעות בין הסיעה הפרוגרסיבית ובין הסיעה האורתודוקסית עכבו את הבנייה. יהודי בוקרשט רצו לבנות היכל (TEMPLU) מפואר שיזכיר להם את בית המקדש שהיה בירושלים ולשם כך שכרו אדריכלים, שיבנו היכל דומה להיכל שהיה ב-וינה, בית הכנסת טמפלגאסה - התוכניות היו אותן תוכניות, אך בקנה מידה קטן יותר. ההיכל קיבל את השם "קוראל" מהמילה הרומנית למקהלה, COR, הכרזה על כך שבהיכל זה תהיה מקהלה והוא תוכנן בהתאם. הבנייה התקיימה במקביל למאבק על מעמדם המשפטי של יהודי רומניה שהיו חסרי אזרחות. המאבק בבית המחוקקים עמד להיות מוכרע לטובת היהודים והמתנגדים למתן אזרחות ליהודים הלהיטו את רוחות הרומניה ולבסוף, בשבת 18/30 יוני 1866, פורעים רומנים פשטו על היכל קוראל, שבנייתו עמדה לפני סיום וגרמו נזקים גדולים מאוד. השלטונות גינו את המעשים והשליט אפילו תרם מכספו לתיקון הנזקים, אבל ראו בכך אזהרה והכריעו נגד היהודים בבית המחוקקים. הבנייה התחדשה וב-6/8 יולי 1867, עשר שנים מתחילת העבודות, נחנך ההיכל. חגיגת החנוכה הייתה בנוכחות הסוכנים והקונסולים הכלליים של המעצמות הזרות, שרי ממשלת רומניה ובראשם יון ברטיאנו, ראש המשמר העירוני, ראש המחוז ועוזריו, מנהלי המשרדי השרים ועוד נכבדים רבים. היכל קוראל של בוקרשט היה למבנה המרכזי של יהדות בוקרשט ושל יהדות רומניה, המקום בו שכנו הרבנים הראשיים של רומניה ושימש לטקסים של הקהילה. במקום ביקרו נכבדים יהודים ולא יהודים שבאו מרחבי העולם ובהם: הנדבן משה מונטפיורי, המדינאי היהודי-צרפתי אדולף כרמיה, הבנקאי מוריס דה רוטשילד, ראש ממשלת איטליה היהודי לואיג'י לוצאטי. בתקופה שבין מלחמות העולם ביקרו ונאמו בהיכל קוראל מנהיגי יהודים מהעולם ובהם: נחום סוקולוב, מנחם אוסישקין, זאב ז'בוטינסקי, נחום גולדמן ועוד. ב-1949 הושמעה בהיכל קוראל התקווה ובהמשך ביקרו במקום נכבדים ישראלים רבים ובהם: גולדה מאיר, אבא אבן, פנחס ספיר, חיים בר לב, יגאל אלון, מנחם בגין, משה דיין, יוסף בורג, שמעון פרס, יצחק שמיר ועוד. הקמת ההיכל הקוראלי השאירה רושם על יהודי רומניה הגדולה והם הקימו עוד היכלות קוראליים, בקראיובה, בטולצ'אה, בפוטנה ובקישינב. ההיכל ידע נזקים נוספים, ברעידת האדמה של 1940 ובפרעות בעת מרד הלגיונרים ופרעות בוקרשט בינואר 1941. הלגיונרים גרמו נזקים ובזזו את ההיכל, אך לא שרפו אותו, כמו שעשו להיכל הספרדי הגדול. היהודים שיפצו כמיטב יכולתם והשתמשו בהיכל למטרות נוספות. בתקופת שואת יהודי רמניה סולקו התלמידים והמורים היהודים מכל בתי הספר הממלכתיים. ילדים מבתים מבוססים הלכו לבתי ספר יהודים פרטיים, אך לאחרים לא הייתה תשובה. הקהילה היהודית הקימה בתי ספר משלה לילדי היהודים ותמכה בבתי הספר היהודים הפרטיים. == קישורים חיצוניים == Synagogues from Banat and Arad (באנגלית) Romania’s ornate and sometimes crumbling synagogues get new access via virtual tours (באנגלית) Index of Jewish Art and Material Culture (באנגלית) == לקריאה נוספת == Sinagoga in Romania מאת האדריכלים אריסטידה סטרז'ה ו-לוצ'יאן שוורץ, הוצאת הספר, 2009. (ברומנית) == הערות שוליים ==

הכנסייה האפיסקופלית בירושלים והמזרח התיכון היא פרובינציה כנסייתית של הכנסייה האנגליקנית העולמית. בפרובינציה שלוש דיוקסיות: דיוקסיית ירושלים, הכוללת את ישראל, הרשות הפלסטינית, ממלכת ירדן, סוריה ולבנון, ומונה 7,000 מאמינים ב-28 קהילות שונות; דיוקסיית קפריסין והמפרץ, הכוללת את קפריסין, חצי האי ערב ועיראק, ודיוקסיית איראן. עד לשנת 2020 הייתה דיוקסיית מצרים חלק מן הפרובינציה, ומאז הפכה לפרובינציית אלכסנדריה הנפרדת. בראש כל דיוקסיה עומד בישוף-נשיא (פרימט, אך לא ארכיבישוף). כלל הנטבלים בפרובינציה מונים 35,000 איש ב-55 קהילות. == הכנסייה בישראל == הכנסייה נוסדה ב-1841 על ידי הכומר מייקל סולומון אלכסנדר, שהגיע לירושלים בשנה זו ופתח את בית התפילה האנגליקני הראשון בארץ ישראל בסמוך לשער יפו. בתחילה הכנסייה הייתה משותפת לאנגליקנים וללותרנים הגרמנים המקומיים. ב-1898 נבנתה בירושלים קתדרלת סנט ג'ורג' ששימשה כמרכז חשוב של הכנסייה מאז. ב-1905, על אף שהכמורה הוסיפה להיות בריטית בעיקרה ולהתמנות מחו"ל, הקימו המאמינים הערבים מועצה מארגנת שייצגה את קהל ההדיוטות. בשנת 1970 הכירה ממשלת ישראל בכנסייה האפיסקופלית בשם "העדה האוונגלית האפיסקופלית" כעדה דתית מוכרת, וזאת לאחר שמועצת המאמינים המקומית והמאמינים האירופים הסכימו להתאחד תחת שם זה.כתוצאה מהכרה זו ניתנה לעדה אוטונומיה מסוימת בניהול ענייניה הפנימיים, וכן היא מפעילה בית דין דתי הפוסק בענייני המעמד האישי של בני העדה. פרט לקהילה בקתדרלת סנט ג'ורג' בירושלים, פועלות כיום תשע קהילות אפיסקופליות ברמלה, יפו, ריינה, נצרת, חיפה, שפרעם, עכו, כפר יסיף ותרשיחא == הערות שוליים ==

ולדימיר בוריסוביץ' קורנב (ברוסית: Влади́мир Бори́сович Ко́ренев;‏ 20 ביוני 1940 – 2 בינואר 2021) היה שחקן ומורה לקולנוע ותיאטרון סובייטי-רוסי. אמן העם הרוסי (1998). == ביוגרפיה == קורנב נולד ב-20 ביוני 1940 בסבסטופול, במשפחתו של האדמירל בוריס ליאונידוביץ' קורנב. הוא גר באיזמאיל עד שהמשפחה עברה לטאלין, שם התעניין בספרות ובתיאטרון. בשנת 1957 הוא נרשם למכון GITIS. בשנות ה-60 התפרסם כששיחק את התפקיד הראשי של איכטיאנדר בסרט "האדם האמפיבי", ונודע כסמל מין בברית המועצות. בשנת 1961 הצטרף ללהקת תיאטרון הדרמה במוסקבה לשם הוזמן על ידי מיכאיל ינשין, שהוביל אז את התיאטרון. עד שנת 2015 היה למנהל אמנותי של הפקולטה לאמנויות התיאטרון. ב-2 בינואר 2021 מת בעקבות סיבוכי מחלת נגיף הקורונה. == פילמוגרפיה == 1958 – החיים עוברים 1961 – האדם האמפיבי 1965 – ילדי דון קישוט 1971 – השחרור 1973 – מהומה רבה על לא דבר 1976 – רודין 1980 – אני - שחקנית 1988 – כישרון פלילי (Криминальный талант) בתפקיד סרגיי קוריקין 1990 – דפים לא ידועים של צופי החיים 1992 – ירייה בקבר 2004 – ילדי ארבאט 2004 – מאשה ברזינה היקרה 2006 – הווידוי האחרון 2006 – למקום בו חי האושר 2008 – סודות הפיכות החצר 2012 – שיטת לברובה 2014 – האלכימאי. שיקוי פאוסט 2015 – אורלובה ואלכסנדרוב == קישורים חיצוניים == אתר האינטרנט הרשמי של ולדימיר קורנב (ברוסית) ולדימיר קורנב, במסד הנתונים הקולנועיים IMDb (באנגלית) ולדימיר קורנב, באתר AllMovie (באנגלית) ולדימיר קורנב, באתר Rotten Tomatoes (באנגלית) ולדימיר קורנב, במסד הנתונים הקולנועיים KinoPoisk (ברוסית) ולדימיר קורנב, באתר "Find a Grave" (באנגלית) == הערות שוליים ==

ציפורה (צִפּוֹרָה) זייד (בקר) (1892 וילנה, ליטא – 24 בפברואר 1968 קריית טבעון, ישראל) הייתה אשת העלייה השנייה, ממייסדי ארגון השומר, לוחמת למען קידום השוויון בין נשים לגברים בפלשתינה-א"י, כיבוש השמירה וכיבוש העבודה. ממקימי המושב בית זייד שבעמק יזרעאל, אשתו של אלכסנדר זייד והרוח החיה בהנצחתו. == ילדות ונעורים == ציפורה (פייגה-אטל) זייד נולדה בעיר וילנה, בירת ליטא, חמישית מבין שבעת ילדיהם (שנותרו בחיים) של רייזה (שושנה) לבית מלץ ומנחם בקר, צבע-אמן. הייתה ילדה שובבה ועצמאית מאוד, ובצעירותה הייתה חברה בהתארגנויות יהודיות בווילנה. בשנת 1907 עלתה ארצה עם אחותה קיילה. החלטתה לעלות הייתה החלטת בזק. לאחר שאחותה רבקה ויתרה ברגע האחרון (על-פי בקשת אחיה הבכור, משה), על כרטיס נסיעה לארץ ישראל, החליטה לנסוע במקומה, בידיעה כי תוכל לחזור הביתה לליטא בכל עת שתחפוץ. בארץ גרה בירושלים יחד עם אחותה קיילה, למדה תפירה ועבדה אצל חייט. בנוסף, עבדה כמבשלת בבית יתומים בירושלים בו עבדה אחותה. השתתפה באספות של פועלי ציון, שם פגשה בחבורה של סתתים, ביניהם אלכסנדר זייד, לו נישאה לימים. הקשר עמו היה הסיבה לכך שנשארה בארץ ולא חזרה לווילנה. ביומנו תיאר אלכסנדר זייד את הקשר שנרקם ביניהם: == בקולקטיב סג'רה == בשנת 1908 עברה יחד עם אחותה, אלכסנדר זייד ועוד שישה חברים מקבוצת הסתתים לחוות הקולקטיב סג'רה, שהוקמה על ידי מניה שוחט ובתמיכת מנהל החווה אליהו קראוזה. במכתב שכתבה לימים לדוד בן-גוריון, סיפרה שבמהלך הנסיעה מירושלים לסג'רה אמר לה נהג הפרדות, מוסלמי אדוק, כי אם היא מעוניינת להצטרף לנסיעה עליה להתחפש לגבר, מחשש שתיחטף בדרך. היא קיבלה את עצתו והתחפשה לגבר בשם גבריאל במהלך כל הנסיעה וגם מספר ימים לאחר מכן. הקולקטיב, שהיה בבעלות חברת יק"א, מנה אז 25 איש ואישה. ייחודו היה בהיותו התארגנות חקלאית כקומונה, במסגרתה קיבלו כלים, שטח וניהלו את חייהם על בסיס קופה משותפת וסידור עבודה מרכזי. הקולקטיב חרת על דגלו בין היתר את הערכים כיבוש העבודה וכיבוש השמירה. לפי חלוקת העבודה בקולקטיב, הגברים עבדו במלאכות שדרשו הפעלת כוח פיזי, והנשים בבישול, ניקיון וכביסה. היא התנגדה לכך ופעלה לשינוי חלוקת התפקידים המסורתית בין נשים לגברים בקבוצה. בין היתר נאבקה על זכות הנשים לעבוד בחריש בעזרת שוורים, על זכותן להשתתף בשמירה וכן הנהיגה אופנת לבוש ותספורת שכללו שיער קצוץ ומכנסיים קצרים. רחל ינאית בן-צבי תיארה את הנשים בסג'רה כך: == בארגון השומר == בשנת 1909 הייתה אחת מקבוצת הגברים והנשים שהקימו את ארגון השומר. משימתם הייתה משולשת: ביסוס הביטחון, ארגון פוליטי וכיבוש העבודה. ציפורה ואלכסנדר זייד היו שומרים, ועל כן נדדו בין יישובים על פי החלטת הארגון. כך מסג'רה עברו לחדרה, שם עבדה ציפורה בבית חולים בזכרון יעקב כעוזרת האישית של הלל יפה, מחדרה עברו לרחובות, שם גרו בכרמים וחיו בסוכה. ברחובות הפגינה את כישוריה ברכיבה על סוס, לבושה בלבוש גבר. היא התחרתה בתחרות רכיבה על סוסים וניצחה גברים רבים, ביניהם רוכבים בדואים מנוסים. הם גרו במושבה זו כשנתיים, ושם גם נערכה בקיץ 1913 חתונתם, שהתקיימה בזמן אספת השומרים השנתית לארבעה זוגות. במהלך החתונה הגיעו רוכבים שהודיעו על התקפה של ערבים בחדרה. ארבעת החתנים שנישאו באותו היום עלו על סוסיהם ורכבו עד חדרה כדי להגן על המושבה. לאחר החתונה חזרו לחדרה, וזמן קצר לאחר מכן עברו לכרכור. הם גרו בחושות ערביות בתנאים קשים. הנשים עיבדו את האדמה יחד עם הגברים בשוויון מלא והיא הקימה משק עזר קטן ובו עופות, פרה וערוגות לגידול ירקות. בשנת 1914 עברו לתל עדשים, שם נולד בנם הבכור גיורא. בתחילת 1916 נולדה הבת כוכבת. באותה שנה הצטרפה משפחת זייד לקבוצת שומרים שהצפינה למטולה להקים יישוב חדש על אדמת חמרה, שלימים יקרא כפר גלעדי, על שמו של ישראל גלעדי, בעלה של קיילה, אחותה של ציפורה. === השתתפותן של נשים בשמירה === החוקרת סמדר סיני מראה כי ההשתתפות בשמירה על הסכנות שהיו כרוכות בה לא הרתיעה את הנשים בארגון השומר, אך היה עליהן לשכנע את הגברים בארגון כדי שיאפשרו להן להשתתף בשמירה, ואלה לא ששו לכך. לרוב הנשים לא נמנו עם השומרים הקבועים, אלא שימשו בתור כוח עזר לעת מצוקה. בדרך כלל הן רק סייעו בעת מצוקה ולא נמנו עם סגל השמירה הקבוע. כדי להשתתף בשמירה השיגו כלי נשק והתאמנו בהפעלתם באופן עצמאי. ציפורה זייד קנתה את האקדח שלה, מסוג בראונינג, בכספי עבודתה כפועלת חקלאית בחווה בסג'רה. ב-1908, כשביקשו איכרי מסחה עזרה בהגנה עליהם כאשר יצאו לעבודת האדמה, ביקשו גם החברות להצטרף, אך נענו בשלילה. זאת אף על פי שהיה להן נשק, כנראה בהוראה של ישראל שוחט. נראה ששוחט חשש לשלומן, וייתכן שרצה להפגין את כוחו של הארגון בפני איכרי מסחה על מנת שישכרו את שירותיו, ונשים שומרות לא היו חלק מההוויה המוכרת והמקובלת. יחד עם אסתר בקר יצאה בעקבות החברים ושתיהן העמידו אותם בפני עובדה: על פי סיני, אמנם הנשים השומרות הוכיחו שהן מוכנות לקחת חלק בשמירה ולהקריב את חייהן בדיוק כמו השומרים הגברים, אך מאבקן בתוך הארגון נותר בעינו, ובכפר גלעדי הן הודרו מן השמירה. === בכפר גלעדי === החיים על אדמת חמרה היו קשים, בין השאר בשל היותו של היישוב מבודד והקשיים שהערימו השלטונות. חייל טורקי ביקש להחרים את הסוסה של ציפורה, היא ביקשה לשלם לו שוחד ומשסירב בעטה בחוזקה בסוסתה, הוציאה את הרסן מידיו של החייל ונעלמה. בשנת 1920 לאחר מאורעות תל-חי, ילדה ציפורה בירושלים את התאומים, יפתח ויוחנן. בכ"ו בכסלו תרפ"ה, 23 בדצמבר 1924, התקיים משפט בעניין הרחקתה מכפר גלעדי. בקיבוץ כפר גלעדי טענו בין היתר שאינה עובדת, וניסתה לחתור תחת אושיות הקיבוץ. בין המעידים נגדה היו מניה שוחט ועוד אחד מוותיקי השומר. "ציפורה תמיד הייתה תככנית, אני עוד זוכרת בסג'רה שציפורה רצתה לשמור כמו הבחורים וזה עורר התנגדות בשומר, ואני אז תמכתי בה, ועכשיו בכפר גלעדי אנשים אומרים שציפורה לא עובדת ורק מתעסקת עם ארבעת הילדים שלה, אבל אני אומרת שזה לא נכון, ציפורה עובדת קשה ומזיעה'. בסופו של דבר הוחלט שתעזוב. על פי ההחלטה, "נוציא את ציפורה מכפר גלעדי ונעביר אותה לפלוגה אחר". ברקע העזיבה עמדה מחלוקת בעניין החינוך, ציפורה ואלכסנדר זייד התנגדו לשיטת החינוך המשותף. הם עברו לתל חי, שהיה שייך גם הוא לגדוד העבודה. זייד קיבל הבטחה מההסתדרות שתעמוד לצידו בהתנגדותו לאיחוד היישובים, מנגד עמדו חברי גדוד העבודה ובנוסף התקיימו מספר ועדות בנושא זה. למרות הדיון הרב סביב האיחוד, פירק בן-גוריון את גדוד העבודה, במחשבה ש"הקיבוץ החשאי" חותר תחתיו ומתכוון לעשות מהלך פוליטי ולהשתלט על ההסתדרות, וכתוצאה מכך ניתן אישור לאיחוד בין כפר גלעדי לתל חי. מהלך זה מנע מאלכסנדר וציפורה זייד לחזור לגליל. === המעבר לבית זייד (גבעות שייח אבריק) === לאחר התקופה בה חיו בגליל והאכזבה מהאיחוד של תל חי וכפר גלעדי, עברה משפחת זייד בשנת 1926 לאזור גבעות שייח' אבריק שלימים יקרא בית זייד. שם הצטרפו לקבוצת רועים שניסו להקים שם קולקטיב חדש, אולם הניסיון כשל ורוב הרועים עזבו. אלכסנדר זייד קיבל מינוי של שומר מטעם קרן קיימת לישראל וציפורה, אז אם לארבעה ילדים, גילתה כושר אלתור ויצירתיות בפתרון בעיות הקיום של המשפחה: קניית מצרכים, קירור מים והתקנת מזון לבני ובנות המשפחה. חיה שם לבד והסכנות הלכו ורבו, התארגנויות של לאומנים ערבים מהכפרים הסמוכים, כדוגמת הכנופיה של עז א-דין אל-קאסם אשר התארגנה ופעלה מהבסיס של תל חנן. הזוג זייד, בעלי מוניטין בתור אנשי השומר, אספו סביבם עוד שומרים שהתאגדו יחד כדי לשמור על היישובים באזור עמק יזרעאל. ציפורה ואלכסנדר מקימים למעשה ארגון חדש שתפקידו להבטיח את ביטחונם של המתיישבים. הם מאמנים, מארגנים ומגבשים אותם לקבוצה אחת. משפחת זייד התגוררה בצריף בודד על הגבעה, בו סיפקה ציפורה זייד לשומרים אוכל ושתייה וחלקה מניסיונה ומדעותיה על השמירה על היישוב. ב-1931 עברו לבית אבן אותו בנו. באותה תקופה ציפורה ביקשה מהשלטון הבריטי אישור לנשיאת נשק עבור נשים בגבעה בה גרו. מפקד המחוז הגיע לבדיקת אפשרות לנשיאת נשק בשייח' אבריק וכך, לאחר קבלת האישור, הייתה האישה הראשונה שקיבלה אישור לשאת נשק בארץ. בשנת 1937 כתבה בעלון אגודת השומרים בדרישה כי כל אישה תתקבל כחברה שווה באגודה וטענה כי לנשים יש זכות לקבל את ההחלטות לא רק בתוך המטבח ובשטח הבית. == הנצחת אלכסנדר זייד == ציפורה ואלכסנדר זייד היו למורי דרך עבור גרעין נוער אשר הקים את קיבוץ אלונים. באחת מן האסיפות, ב-10 ביולי 1938, כשהיה בדרכו משייח' אבריק לגבעה הסמוכה בה הייתה ממוקם גרעין אלונים, נרצח אלכסנדר זייד. הוא נטמן בקרבת הבית ובאזור הוקמה לזכרו מצבה. ב-1980 הוקמה מצבה נוספת במקום הירצחו. ציפורה זייד הפכה את הנצחתו ושימור זכרו למפעל חייה, ולא הרפתה עד שהשיגה את מבוקשה בכל תחום בו שאפה להעלות את שמו. היה לה חלק חשוב בביסוס מקומו כסמל ללוחם העברי שיצא לדרכו ללא מורא, איש העלייה השנייה. בימי האבל הייתה חשוב היה לה בואם של חברי הקבוצה מכפר גלעדי, בכך ראתה סגירת מעגל. "לבסוף הגיעה הקבוצה עם נחום בראשה. כגוף אחד נכנסה קבוצת כפר גלעדי לחדר וניצבה סביב השולחן כשהם לוחצים יד אחד אחד, באין אומר דברים את ידה של ציפורה". במקביל המשיכה את פועלה בשמירה ובניית היישוב. מפעל ההנצחה הראשון היה גם הגדול ביותר, הקמת קיבוץ על שמו, גבעות זייד. היא הקימה ועדת היגוי, ובשם ועדה זו הגישה בקשות ומכתבים ודרשה שטח ותקציבים להקמת הקיבוץ. היא עסקה בגיוס כספים וסיוע עבור היישוב והדריכה את המבקרים הרבים שעלו לגבעה כדי לשמוע על אלכסנדר זייד. בקיץ 1951 הצטרפה לקיבוץ קבוצה של חברי תנועת גורדוניה שהגיעו מארגנטינה, אחרי תקופת הכשרה בקיבוץ גניגר. באותה שנה החליטה יחד עם משפחתה לעזוב את הקיבוץ ולחזור לביתם בשייח' אבריק, שם הקימו את היישוב בית זייד. היא פנתה לפסל דוד פולוס אשר פיסל את דמותו כשומר הרוכב על סוס ומשקיף על עמק יזרעאל. הפסל שבהקמתו השתתף "הוועד הפועל של ההסתדרות" נחנך ב-6 ביולי 1941. האנדרטה, שבאתר לאומי בשולי קריית טבעון בשטח הגן הלאומי בית שערים, מהווה אתר למבקרים עד עצם היום הזה. בתחילת שנות השישים הצילה מעורבותה של ציפורה את הפסל מהתפוררות. פניותיה ועזרת המשפחה הביאו סופו של דבר לשיקומו. היא פעלה לשחרורו של יצחק חנקין, שהוציא לפועל את נקמת הדם על רצח אלכסנדר זייד, מהכלא. היא שלחה מכתב בקשה לנציב העליון הבריטי לשחרר את יצחק חנקין, בנימוק שכל מעשיו היה להגן על חבריו בעת שעבדו. היא חתמה את המכתב במילים הבאות: "בשם זכרו של בעלי, של בעלי היקר לי, בשם רצונו האחרון, הנני מבקשת את שחרורו של יצחק חנקין. ימצא נא בעלי את מנוחתו. הוד מעלתך, בידך הדבר. נא תן את ידך לדבר, ויהיה פועלך זה אות הנדיבות של מושל בעל לב, שמו בינינו, ויימסר בסביבתנו מדור לדור". זייד המשיכה את פועלו גם בתחום הארכאולוגיה, שלחה מכתבים לקרן קיימת לישראל לאחר שראתה את ההזנחה של החפירות שגילה בעלה בבית שערים, וקידמה את הטיפול בממצאים ארכאולוגיים אלה. בנוסף, יזמה תחרויות ספורט בתחום הכדורסל ומרוצי סוסים לזכרו שהתקיימו שנים רבות, וביקשה להעביר באמצעות הנצחתו מסר של חלוציות לדור הצעיר, תוך הזדמנות ללמוד על ארגון השומר. הסופר והמחנך אליעזר שמאלי כתב את הספר "אנשי בראשית" בעקבות היכרותו עם אלכסנדר וציפורה זייד, שעודדה אותו לכתוב את הספר, וארבעת ילדיהם, שראה אור בפעם הראשונה ב-1933. שמאלי כתב גם את הספר "שומר בישראל" על סיפורו של זייד. ==== "השיר של זייד" ==== במלאת שנה להירצחו של אלכסנדר זייד, שלחה את בנם הבכור גיורא ואת בת אחותה למשורר אלכסנדר פן, להאיץ בו שיכתוב את השיר שהבטיח לכתוב שיר לאזכרה. השיר, שנקרא "השיר של זייד", פורסם ב-27 ביוני 1939 במסגרת כתבה בעיתון דבר על חייו ומותו של זייד. מרדכי זעירא הלחין את השיר בריאיון לנתיבה בן-יהודה סיפרה האחיינית, הדסה ברלינסקי: ==== השיר "על גבעות שייח' אבריק" ==== ערך מורחב – על גבעות שייח' אבריק ציפורה זייד אף הייתה הכוח שהניע את המשורר ואת המלחין ליצור את השיר "על גבעות שייח' אבריק", הידוע גם בתור "אדמה אדמתי". על פי עדותה של שרה זעירא, אשתו של מרדכי זעירא, הגיעה זייד משייח אבריק לתל אביב לאלכסנדר פן ולמרדכי זעירא, וביקשה מהם שייכתב שיר נוסף בלחן במקצב דבקה, אחרת משימת חייה לא תושלם. בתור שי נתנה למשורר ולמלחין פירות ולפעמים עוגה שאפתה. == פועלה לשוויון בין נשים לגברים == במהלך חייה העלתה על נס את השוויון בין נשים לגברים, במיוחד בשמירה ובעיבוד האדמה, בנוסף לטיפול בילדים ועבודות הבית. היא לא קיבלה את העמדה לפיה מעמדה של האישה נחות מזה של הגבר ונלחמה נגד תכתיבי החברה במטרה לצמצם את הפער המגדרי. בן זוגה האמין בצדקתה וחיזק אותה בפועלה, ומערכת היחסים ביניהם הייתה שוויונית. אלכסנדר היה לצידה לאורך כל הזמן, האמין וחיזק אותה בפועלה, וכך הצליחה, בתמיכתו, לקדם רעיונות ומעשים אלה. במחקרה מראה סמדר סיני כי למדה את תפקיד השמירה והתאמנה בו כשהייתה "שומרת עזר" של אלכסנדר זייד. זה היה סידור בין הזוג, בו פעם בשבוע החליפה אותו בשמירה כדי שיוכל לנוח. לפי סמדר סיני, הסדר זה אפשר לה לרכוש ניסיון בשמירה ובשימוש בנשק. רות בקי-קולדוני כותבת כי "בשל הערצתו אליה נהפך למצדד בשוויון זכויות לנשים, בתקופה שהמונח פמיניזם עוד לא היה ידוע", כשהתרשם עמוקות מעבודתן של הנשים שחרשו בסג'רה וכתב: "הן עבדו בכל העבודות, חרשו בשוורים... הן בעצמן, ברצונן ובמרצן כבשו להן דרך במקצוע החדש, יצאו מהמטבח המחניק לשדה, וראו את ההבדל בין העבודה הביתית לזו החופשית בשדה". היא ראתה לנגד עיניה את קידום אינטרס הלאומי קולקטיבי, לא טובת הפרט לפניה אלא את הצורך הלאומי, ולפיכך את חלקן השווה של נשים בו. בשנת 1937 שלחה מכתב לוועדה של "אגודת השומרים" בבקשה למתן זכויות חברות. מהלך זה נעשה מתוך החשש שהוועדה תגזול את זכויות האישה שנתנו עד אותה עת, ואחר זמן מה נענתה בקשתה בחיוב. נפטרה ב-24 בפברואר 1968, נטמנה בבית הקברות של אגודת השומרים בקריית טבעון. בין הסופדים לה היו רחל ינאית בן-צבי ונציג אגודת השומרים. במלאת שלושים למותה כתבה אשת העלייה השנייה ברכה חבס: על שמה רחובות בעיר חיפה ובמועצה המקומית מזכרת בתיה. ילדיה: גיורא, כוכבת רייך והתאומים יפתח ויוחנן. אחיה ואחיותיה: קיילה גלעדי, אסתר קוזלובסקי (אשת השומר מאיר קוזלובסקי, סבתה של הזמרת מירי אלוני), רבקה רבינוביץ, משה בקר (מנהל חוות גולדברג בהרטוב ואיש ציבור בראשון לציון),הצייר דויד בקר. == ראו גם == גבעות זייד בית זייד אנדרטת אלכסנדר זייד == לקריאה נוספת == סמדר סיני, השומרות שלא שמרו: נשים ומגדר ב"השומר" ובקיבוצו - כפר גלעדי 1939-1907, הוצאת יד טבנקין והקיבוץ המאוחד-ספריית פועלים, 2013. ציפורה זייד, "עם 'השומר'", בתוך: ברכה חבס (עורכת), ספר העלייה השנייה, תל אביב, תש"ז. ציפורה זייד בפרוגרמת התערוכה "הגליל ושומרותיו", מוזיאון תל חי (אוצרת: תמר שאקי). צפורה זייד באתר משפחת כרמון (הכרמוניה). רות בקי, "אגדת אלכסנדר זייד", מרדכי נאור (עורך), עמק יזרעאל 1900-1967, הוצאת יד יצחק בן-צבי, 1993, עמ' 126–135. == קישורים חיצוניים == ציפורה זייד(הקישור אינו פעיל) באתר של נכדתה, טלי זייד-רווה. אוסף תמונות אלכסנדר וצפורה זייד מתוך האוספים הדיגיטליים של ספריית יונס וסוראיה נזריאן, אוניברסיטת חיפה ריאיון עם ציפורה זייד, הארכיון הציוני המרכזי, ירושלים. ראיון עם הדסה ברלינסקי, בת אחותה של ציפורה זייד, בתוכניתה של נתיבה בן-יהודה בקול ישראל (2002). ריאיון עם טלי זייד בתוכנית של משה טימור. בית זייד באתר מורשת הגליל. שרון גבע, אֲדָמָה-אַדְמָתָהּ רַחוּמָה עַד-מוֹתָהּ: האישה על גבעות שייח אבריק, בבלוג אל מדף ספרי ההיסטוריה. == הערות שוליים ==

הוועד הישראלי למען יהודי אתיופיה הוא ארגון על בסיס וולנטרי למען ביתא ישראל שפעל בין השנים 1960 ל-1982. בשנת 1960 קיבל הקונגרס היהודי העולמי בקשת עזרה מראשי ביתא ישראל ושלח את נורמן בנטוויץ' לבירור מצבם. שנה לאחר מכאן ביקר בנטוויץ' באתיופיה ולאחר זאת הקים בישראל את "הוועד הציבורי לסיוע לפלשים" שריכז בישראל את הפעילים למען ביתא ישראל. כנשיא כבוד של הוועד כיהן הנשיא יצחק בן-צבי ולאחריו זלמן שזר כאשר יושב הראש היה אריה טרטקובר, ציר ירושלים בקונגרס היהודי. בראשיתו פעל הארגון למען עליית ביתא ישראל, אך בעקבות התנגדות ממשלת ישראל לקח על עצמו לסייע בצורות אחרות. במקביל לפעילות הוועד בישראל פעל בנטוויץ' בבריטניה וגייס מספר ארגונים כאשר בשלהי מאי 1967 הוקמה "הוועידה הנמשכת לארגונים המעוניינים ברווחת הפלאשים שבאתיופיה" שיותר מאוחר שינתה את שמה לאגודה לרווחת הפלאשים. במהלך המחצית השנייה של שנות ה-60 וראשית שנות ה-70 תמך הארגון בעולים הבלתי חוקיים שהגיעו לישראל ובבוגרי כפר בתיה ונתן את חסותו לארגוני יוצאי אתיופיה הראשונים, התאחדות יהודי אתיופיה בישראל וארגון יהודי אתיופיה, שאותם ריכז המזכ"ל עובדיה חזי. לאחר שנת 1974 שבא פרצה המהפכה האתיופית החל הוועד בשיתוף פעולה הדוק עם האגודה האמריקאית למען יהודי אתיופיה ופעל כזרוע שלה בישראל שבמסגרת זו שינה את שמו ל"הוועד הישראלי למען יהודי אתיופיה" והחל בפועלות למען עלייה שכללו שדולה בכנסת, פנייה לרבנות, לסוכנות והפעלת מבצע עלייה באמצעות חברת כור. ב-1979 טרטקובר חלה ואותו החליף חבר הכנסת שלמה הלל. הוועד בא לסופו עם מותו של טרטקובר ב-1982 ופעילותו הועתקה לוועד הציבורי למען יהודי אתיופיה בראשותו של מיכאל קורינאלדי. במהלך קיומו כלל הוועד חברים רבים בהם רות דיין, ישראל גולדשטיין, רחל ינאית בן-צבי, אהרון כהן, מרדכי בן-פורת, אמנון לין. ארכיון הוועד הישראלי למען יהודי אתיופיה מופקד במחלקת הארכיונים בספרייה הלאומית בירושלים. == הערות שוליים ==

בפסיכולוגיה פופולרית, תסביך המושיע (באנגלית: Savior complex) הוא מונח המתאר דפוס התנהגות שבו אדם מאמין שבאחריותו לסייע לאחרים, ויחווה לעיתים קרובות דחף כפייתי להציל ולפתור בעיות של אחרים. האדם בדרך כלל ינסה לסייע או להמשיך לסייע גם אם אינו מועיל ואף מזיק למצב, לאחרים או לעצמו. אף שתסביך המושיע אינו מוכר כאבחנה קלינית, ישנם מקרים בהם תכנים מסוג זה מופיעים בקרב אנשים הסובלים מהפרעות נפשיות כמו סכיזופרניה או הפרעה דו-קוטבית – אך אין מדובר בקשר הכרחי או ייחודי. תסביך המושיע אינו מוזכר במדריך לאבחון וסטטיסטיקה של הפרעות נפשיות (DSM). גורמים להתפתחות תסביך מושיע יכולים להיות חוויות ילדות של לקיחת אחריות מוגזמת, טראומה כמו קורבן לבריונות או חרם או צורך באישור וקבלה. המאפיינים המרכזיים של תסביך זה הם: תחושת ערך עצמי תלויה באחרים, נטייה לקבלת החלטות אימפולסיביות וצורך עז לשנות אנשים. == ראו גם == הפרעת אישיות תסמונת האביר על הסוס הלבן מושיע לבן תסביך הגיבור == לקריאה נוספת == == הערות שוליים ==

דידייה לוקווד (בצרפתית: Didier Lockwood;‏ 11 בפברואר 1956, קאלה – 18 בפברואר 2018, פריז) היה כנר ג'אז צרפתי. == ביוגרפיה == דידייה לוקווד נולד למשפחה שעסקה במוזיקה. זה משפחה בעלת שורשים מבירמינגהאם שעברה לצרפת בתחילת המאה ה-20. כבר בגיל 13 הוא התחיל לנגן בתזמורת של התיאטרון המקומי בקאלה. בשנות ה-70 של המאה ה-20 דידייה לוקווד היה חבר בלהקת מאגמה. במקביל הוא סיים את לימודיו בקונסרבטואר של פריז. בשנת 1979 הוא לראשונה הוציא אלבום עצמאי New World ובסך הכול הוא הקליט מעל ל-20 אלבומים. בשנת 1994 הוא עבר לניו יורק והקליט שם שני אלבומים נוספים. בשנת 2000 דידייה לוקווד הוציא אלבום לזכר סטפן גרפלי. דידייה לוקווד היה נשוי לפטרישיה פטיבון. == קישורים חיצוניים == דידייה לוקווד, ברשת החברתית פייסבוק דידייה לוקווד, ברשת החברתית אקס (טוויטר) דידייה לוקווד, במסד הנתונים הקולנועיים IMDb (באנגלית) דידייה לוקווד, במסד הנתונים הקולנועיים KinoPoisk (ברוסית) דידייה לוקווד, באתר סאונדקלאוד (באנגלית) דידייה לוקווד, באתר Last.fm (באנגלית) דידייה לוקווד, באתר AllMusic (באנגלית) דידייה לוקווד, באתר MusicBrainz (באנגלית) דידייה לוקווד, באתר Yandex.Music (ברוסית) דידייה לוקווד, באתר Discogs (באנגלית) דידייה לוקווד, באתר Songkick (באנגלית) דידייה לוקווד, באתר SecondHandSongs

דון אדוארד פאגנסון (באנגלית: Don Edward Fagenson; נולד ב-3 בספטמבר 1952) הידוע כדון ואס (באנגלית: Don Was) הוא מוזיקאי ומפיק מוזיקלי אמריקאי ממוצא יהודי, זכה במספר פרסי גראמי. == קורות חיים == דון פאגנסון נולד וגדל בדטרויט. אביו היה יהודי בעל מדליה על שרותו במהלך מלחמת העולם השנייה. לאחר סיום בית הספר הוא החל ללמוד באוניברסיטת מישיגן, אך נשר לאחר שנה. בשנת 1971 הפיק את האלבום Rama Rama / Endless Path עבור המתופף מורוגה בוקר. היה זה פרויקט ההקלטה הראשון בו לקח ואס חלק. הוא החל לעשות שימוש בשם הבמה "דון ואס", ויחד עם חברו דייוויד וייס הקים את הלהקה "Was (Not Was)" בשנת 1979. הם הוציאו לאור מספר אלבומים וזכו להצלחה. בשנת 2008 הם ההתאחדו והוציאו אלבום נוסף. בשנת 1989 הפיק ואס את האלבום Nick of Time עבור הזמרת בוני רייט אשר זכה בפרס הגראמי לאלבום השנה. ואס זכה בפרסים נוספים עבור אלבומים אחרים שהוא הפיק בשנים 2009 ו-2016. בשנת 1992 הפיק את אלבומה של הזמרת הישראלית עפרה חזה, "Kirya" שהיה מועמד לפרס הגראמי בקטגוריית מוזיקת העולם. בשנת 1995 הפיק ואס סרט תעודה על בריאן וילסון. סרט זה זכה בפרס בפסטיבל הסרטים בסן פרנסיסקו. על מוזיקה שהוא כתב לסרט "Backbeat" דון ואס זכה בפרס של האקדמיה הבריטית לאמנויות הקולנוע והטלוויזיה. בשנים 2009–2012 דון ואס הנחה תוכנית רדיו. בשנת 2012 דון ואס מונה לנשיא של חברת "בלו נוט". בשנת 2014 דון ואס זכה בפרס אמי על עבודתו בתוכנית של CBS "The Beatles: The Night That Changed America". לדון ואס שלוש בנים, כולם מוזיקאים בהרכבים שונים. == קישורים חיצוניים == דון ואס, במסד הנתונים הקולנועיים IMDb (באנגלית) דון ואס, באתר AllMovie (באנגלית) דון ואס, במסד הנתונים הקולנועיים KinoPoisk (ברוסית) דון ואס, באתר אפל מיוזיק (באנגלית) דון ואס, באתר ספוטיפיי דון ואס, באתר סאונדקלאוד (באנגלית) דון ואס, באתר Last.fm (באנגלית) דון ואס, באתר AllMusic (באנגלית) דון ואס, באתר MusicBrainz (באנגלית) דון ואס, באתר דיזר דון ואס, באתר Yandex.Music (ברוסית) דון ואס, באתר Discogs (באנגלית) דון ואס, באתר Songkick (באנגלית) == הערות שוליים ==

אזרינופסידיים (שם מדעי: Atherinopsidae) היא משפחת דגים מקריני סנפיר מסדרת האידרונאים. אורכם בין 4 ס"מ ל-50 ס"מ. בני משפחה זו קרובים לאדרוניים וחיים בלהקות גדולות בימים הטרופיים והממוזגים של אמריקה. תזונתם העיקרית היא פלנקטון. דג חשוב ממשפחה זו הוא גרוניון קליפורני שהוא מבין הדגים הבודדים היוצאים מהמים כדי להטיל ביצים על החוף החולי. דגים נוספי מהווים דגי מאכל חשובים. == סוגים == סוג ומין יחיד Atherinops affinis סוג ומין יחיד Atherinopsis californiensis Basilichthys Colpichthys גרוניון (Leuresthes) - בו המין גרוניון קליפורני Odontesthes Atherinella Chirostoma Labidesthes Melanorhinus Membras Menidia Poblana == קישורים חיצוניים == אזרינופסידיים, באתר ITIS (באנגלית) אזרינופסידיים, באתר המרכז הלאומי למידע ביוטכנולוגי (באנגלית) אזרינופסידיים, באתר Animal Diversity Web (באנגלית) אזרינופסידיים, באתר האנציקלופדיה של החיים (באנגלית) אזרינופסידיים, באתר GBIF (באנגלית)

סמל ג'יימס אלן וורד (באנגלית: James Allen Ward; ‏14 ביוני 1919 – 15 בספטמבר 1941) היה טייס ניו זילנדי בחיל האוויר המלכותי במלחמת העולם השנייה. הוא עוטר בעיטור צלב ויקטוריה – העיטור הצבאי הבריטי הרם ביותר – לאחר שטיפס על כנף מטוס במהלך טיסה כדי לכבות אש שאחזה במנועו. == קורות חייו == וורד נולד בעיר וואנגנוי (Wanganui) בניו זילנד. למד שם במכללה טכנית ולאחר מכן למד הוראה במכללה בעיר ולינגטון ועבד כמורה במשך שנתיים עד אשר התגייס לחיל האוויר המלכותי של ניו זילנד ב-1940. הוא עבר אימוני טיסה בארצו ובינואר 1941 הפליג לבריטניה והוצב בבסיס אוויר בסקוטלנד. בהמשך הוצב כסמל-טיס בטייסת 75 הניו זילנדית של חיל האוויר המלכותי, אשר הייתה מצוידת במפציצים דו-מנועיים מדגם ויקרס ולינגטון. === הפעולה === בליל ה-7 ביולי 1941 שימש וורד כטייס-משנה במטוס ולינגטון שיצא מבסיס פלטוול (Feltwell) במחוז נורפוק שבמזרח אנגליה למשימה של הפצצת העיר מינסטר בגרמניה. בדרכו חזרה מיעדו, מעל הים הפנימי של הולנד, הותקף המפציץ על ידי מטוס קרב גרמני לילי. אחד מאנשי הצוות נפצע. כתוצאה מאש התותחים שהמטיר המטוס הגרמני נוקב מכל דלק בכנף הימנית של המטוס ואש אחזה בחלקו האחורי של המנוע הימני. האש הוזנה על ידי הדלק שדלף מהמכל ואיימה לאחוז בכנף כולה. צוות המטוס פרץ חור בדופנו וניסה לכבות את האש על ידי מטפים, אך לשווא. קברניט המטוס הורה לצוות להתכונן לנטישת המטוס. אז התנדב וורד לצאת אל הכנף ולנסות לכבות את האש. הוא חשב להסיר את מצנחו כדי להפחית את התנגדות האוויר, אך חבריו שכנעו אותו להימנע מכך. הוא נקשר אל המטוס בחבל שנלקח מסירת ההצלה שבמטוס ויצא בעזרת הנווט דרך פתח קטן בתקרת המטוס. כשהוא אוחז בכיסוי מנוע מבד ברזנט שנמצא במטוס. הוא ירד כמטר מתקרת המטוס אל הכנף והתקדם עליה עוד כמטר אל המנוע, כנגד משבי רוח עזים, כשהוא קורע חורים בציפוי הבד של הכנף כדי ליצור לעצמו מאחז לידיו ולרגליו. הוא החניק את האש במנוע ובכנף באמצעות הברזנט שהביא אתו ואז ניסה לסתום בעזרתו את החור במכל הדלק. לאחר שעשה זאת תלשה הרוח את הבד מן החור ובניסיונו של וורד להחזירו לשם שוב הועף הבד ואבד. וורד הצליח לחזור לתוך המטוס. האש בכנף לא התלקחה שוב למעט לזמן קצר לקראת סוף הטיסה. המטוס הצליח לנחות בשלום למרות הנזק שנגרם לו. על פעולתו עוטר וורד בעיטור צלב ויקטוריה. === לאחר הפעולה === זמן קצר לאחר הפעלה הוזמן וורד לפגישה עם ראש הממשלה וינסטון צ'רצ'יל במעונו בלונדון. בפגישה היה וורד נבוך ובקושי יכול לדבר. צ'רצ'יל אמר לו: "אתה בוודאי מרגיש ענו ונבוך בנוכחותי". וורד השיב בחיוב, וצ'רצ'יל הוסיף: "אם כך, תוכל להבין כמה ענו ונבוך אני מרגיש בנוכחותך." וורד לא האריך ימים לאחר מעשה הגבורה שלו. בגיחתו האחת עשרה (החמישית כמפקד מטוס) ב-15 בספטמבר 1941 נפגע מפציץ הוולינגטון שלו באש נגד מטוסים מעל המבורג שבגרמניה, התלקח והתרסק. שלושה מחמשת אנשי הצוות ווורד ביניהם נספו. הוא הובא לקבורה בחלקה הצבאית הבריטית בבית הקברות אולסדורף בהמבורג. == הנצחה == עיטור צלב ויקטוריה של וורד המנוח הוענק לאחיו על ידי המושל הכללי של ניו זילנד בעיר ולינגטון ב-16 באוקטובר 1942. העיטור נמסר למשמרת לחיל האוויר הניו זילנדי, אך בשנת 2006 הוא הוחזר למשפחתו של וורד, שמסרה אותו לתצוגה במוזיאון המלחמה לזכר הנופלים באוקלנד. בשנת 2004 נקרא על שמו של וורד אולם במכללת ולינגטון לחינוך (כיום חלק מאוניברסיטת ויקטוריה בניו זילנד). על שמו נקרא גם אולם האסיפות במכללת העיר וואנגנוי (לשעבר המכללה הטכנית וואנגנוי), שבה למד. בשנת 2011 הוקדש לזכרו המרכז הקהילתי בבסיס פלטוול בבריטניה, שממנו יצא להפצצה. == קישורים חיצוניים == ג'יימס אלן וורד באתר ועדת חבר העמים לקברי מלחמה נוסח כתב העיטור שהוענק לוורד באתר צלב ויקטוריה תמונת מטוסו של וורד לאחר הנחיתה עם החורים שקרע בבד הכנף כדי ליצור לעצמו מאחז יד ורגל, באתר מוזיאון המלחמה האימפריאלי איור על פעולתו של וורד בתערוכה The Art of War באתר National Archives ג'יימס וורד, באתר "Find a Grave" (באנגלית) == הערות שוליים ==

לילהאמר (בנורווגית: Lillehammer) היא עיירה בנורווגיה. פירוש השם: "פטיש קטן", כלומר שאליו נקשרות הסירות. זוהי העיירה הגדולה במחוז ינלנה. תושביה הראשונים הגיעו בתקופת הברזל, ובמאה ה-19 שימשה כמרכז מסחר אזורי. עיריית לילהאמר פעילה משנת 1838. לעיירה נוף ציורי המורכב מבתי עץ ישנים על רקע הררי, המשקיפים על גדות אגם המיוסה ונהר הגודברנדסדלסלאגן. הסופרת זוכת פרס נובל סיגריד אונדסט התגוררה בה. העיירה התפרסמה לאחר שהתקיימו בה אולימפיאדת החורף ה-17 ב-1994, ואירוויזיון הילדים ב-2004. בשנת 1973 נרצח בלילהאמר המלצר אחמד בושיקי על ידי המוסד במסגרת מבצע זעם האל, כאשר נחשד בטעות כעלי חסן סלאמה לאחר שבכיר באש"ף מסר לו ניירות. בשנת 2016 אירחה העיירה את משחקי החורף האולימפיים לנוער ה-2. == ראו גם == פרשת לילהאמר == קישורים חיצוניים == אתר האינטרנט הרשמי של לילהאמר (בנורווגית ספרותית) לילהאמר באתר נורווגיה לילהאמר, באתר אנציקלופדיה בריטניקה (באנגלית) לילהאמר, ברשת החברתית פייסבוק לילהאמר, ברשת החברתית אקס (טוויטר) לילהאמר, ברשת החברתית אינסטגרם

יחסי אוקראינה–דרום אפריקה הם היחסים הדו-צדדיים בין דרום אפריקה לאוקראינה. == סקירה כללית == דרום אפריקה הקימה שגרירות בקייב באוקטובר 1992 ואילו אוקראינה הקימה שגרירות בפרטוריה ב-1995. היחסים הדו-צדדיים בין אוקראינה לדרום אפריקה הם ידידותיים. בתחום הפוליטי שתי המדינות מחזיקות בעמדות דומות או קרובות מאוד (המאבק בטרור הבינלאומי, בעיות המזרח התיכון, השתתפות בפעולות שמירת שלום, תפקיד האו"ם בפתרון הבעיות החריפות של זמננו וכו'). מחזור המסחר בין המדינות בצמיחה, כמו גם פיתוח הקשרים הבין-פרלמנטריים. בשנת 2008 דרום אפריקה דורגה במקום השני (אחרי גאנה) בין כל מדינות אפריקה מבחינת המוצרים שיוצאו לאוקראינה. באותה שנה, הסחר בין שתי המדינות גדל פי 5.4 ל-375.1 מיליון דולר. == קישורים חיצוניים == == הערות שוליים ==

נאום כיסא הגלגלים הוא הכינוי לנאומו של משה שרת שאותו נשא בוועידה העשירית של מפא"י. הנאום היה בעיקרו ביקורת על עמיתו ויריבו הפוליטי, דוד בן-גוריון. == רקע == בשנתו האחרונה לחייו, 1965, היה מצבו הבריאותי של משה שרת רעוע, הוא חלה במחלה סופנית ורותק לכיסא גלגלים. בחורף 1965 שרר במפלגת השלטון מפא"י קרע פנימי. מצד אחד עמדו ראש הממשלה לוי אשכול, והשרים גולדה מאיר ופנחס ספיר. מהצד השני: אחד ממקימי המפלגה, דוד בן-גוריון, וסביבו חבורת "צעירים" שהונהגו על ידי משה דיין ושמעון פרס. הסיבה העיקרית למאבק הייתה העסק הביש (פרשת ריגול שבעקבותה נתפסו במצרים סוכנים יהודים שפעלו למען ישראל). בן-גוריון הפציר להקים ועדת חקירה משפטית על מנת שתחקור את הפרשה, זאת בניגוד ל"וועדת השבעה" שהכילה שבעה משרי הממשלה, ואילו רוב בכירי מפא"י הסתפקו במסקנות הוועדה ולהניח לעיסוק בפרשה. ב-17 בפברואר 1965 התכנסה ועידת מפא"י לישיבתה העשירית, שרת בחר בוועידה כמעמד הולם בו יוכל להתחשבן בפעם האחרונה עם בן-גוריון והמפלגה. == הנאום == הוועידה נערכה בהיכל התרבות בתל אביב. היא כונתה על ידי ישעיהו בן-פורת, שעבד אז ב"ידיעות אחרונות" כ"ליל הנקם הגדול במי שהנהיג במשך 40 שנה את רובה של תנועה הפועלים הישראלים". כ-3,000 איש היו באולם. בשעה 16:00 שרת הובל לוועידה בעודו מתנייד בעזרת כיסא גלגלים וזכה לתשואות רבות. בשעה 16:20 הגיע ראש הממשלה, לוי אשכול. ו-25 דקות אחר כך נכנס לאולם בן-גוריון. לפי "ידיעות אחרונות" נאומו של בן-גוריון התמקד בציטוטי מסמכים, דוחות ותאריכים הקשורים בפרשת העסק הביש. בראשית דבריו טען כי הוא מבין את הפחד הגדול מסכנת אחדות מפא"י, אך שב ואמר כי טובת מדינת ישראל קודמת לטובתה של מפא"י. בנוסף אמר כי טובת ישראל תובעת כי יעשה צדק ואמת. בן-גוריון הוסיף לתקוף את אשכול על התפטרותו מראשות הממשלה עקב הדרישה להקים ועדת חקירה לפרשת העסק הביש, ותוך כך שלל באופן כללי את שיטת האיומים והנפנוף בעת משבר בממשלה למען השגת מטרות ארגוניות או מפלגתיות כגון הקמת המערך. בן-גוריון שלל את עמדתו של אשכול, שכבר 8 ועדות עסקו בחקירת העסק הביש. לאחר שבן-גוריון סיים את דבריו התיר יו"ר הוועידה לשרת להתחיל בנאומו. העיתון "ידיעות אחרונות" הגדיר את הנאום כ"אחד הנאומים המזהירים ביותר שנשמעו בישראל מיום קיומה". בראשית נאומו, הודה שרת על האהדה הרבה שזכה לה בוועידה, והצהיר כי הוא לא יודע אם אהדתו היא ביטוי למצבו – או לעמדה שיגן עליה בעתיד. את עמדתו פתח דווקא בשבחים לבן-גוריון על חלקו הייחודי בהקמת המדינה: שרת הכריז כי דווקא בגלל מעמדו ההיסטורי הנכבד של בן-גוריון יש לו אחריות גדולה יותר לממלכתיות, ודבריו אינם יכולים להיות עוד "רשות היחיד". מכאן הוא עובר לבקר בחריפות את התעסקותו הבלתי נלאית של בן-גוריון בפרשת העסק הביש אותה הוא מכנה "סיוט": == השפעתו == שרת נפטר ב-7 ביולי 1965, ונקבר בבית הקברות טרומפלדור. הנאום היווה גורם לפיצול הגדול בפוליטיקה הישראלית בעשרים השנים הראשונות לה. למעלה מחצי שנה לאחר הנאום, ב-2 בנובמבר 1965, פרש בן-גוריון ממפא"י והקים את מפלגת רשימת פועלי ישראל. בבחירות לכנסת השישית, שנערכו ב-2 בנובמבר אותה שנה, השיגה המערך בראשות אשכול 45 מנדטים. ומנגד, רשימת פועלי ישראל בראשות בן-גוריון קיבלה 10 מנדטים בלבד והלכה לאופוזיציה. ארבעה ימים לפני שפרצה מלחמת ששת הימים ביוני 1967 הצטרף משה דיין מהמפלגה לממשלת ישראל השלוש עשרה כשר הביטחון. אשכול נפטר ארבע שנים לאחר הנאום ב-26 בפברואר 1969, ומחליפתו הייתה גולדה מאיר. בן-גוריון התמודד לכנסת בבחירות לכנסת השביעית שנערכו ב-28 באוקטובר אותה שנה כראש הרשימה הממלכתית, שקיבלה 4 מנדטים בלבד. שבעה חודשים לאחר הבחירות, ב-27 במאי 1970, פרש בן-גוריון מהכנסת ולא שב לפעילות ציבורית עד למותו בדצמבר 1973. ב-15 בפברואר 2019, 54 שנים לאחר הנאום, אמר יעקב שרת, בנו של שרת, כי "אותו נאום כיסא הגלגלים המפורסם היה נאום שבו הוא טען שלא ייתכן שאיש אחד כמו בן-גוריון, שיהיה מנהיג כמה שיהיה חשוב, יכפה את דעתו על רוב של הציבור. רוב הציבור רוצה לשים קץ לכל העיסוקים האלה בפרשה. אין לזה שום שחר. צריך לסיים את הדבר הזה. בן-גוריון לא הסכים ועל זה היה ויכוח. אפשר לומר שבפרשה הזאת בן-גוריון נוצח, הייתה הצבעה וברוב דעות מוחלט התקבלה החלטה נגדו וכעבור זמן לא רב הוא פרש ממפא"י והקים מפלגה קטנה, מפלגת רפ"י. הוא ציפה לקבל 20 מנדטים בבחירות, הוא קיבל רק עשרה ואז החלה למעשה הירידה של בן-גוריון מהבמה הפוליטית". == קישורים חיצוניים == "נאום כיסא הגלגלים" המלא באתר העמותה למורשת משה שרת == הערות שוליים ==

עונת 2020\2021 בליגה הלאומית בכדורסל הייתה העונה ה-55 של הליגה השנייה בחשיבותה בכדורסל בישראל. לאחר השביתה והמאבק שהתנהל בתחילת עונת 2018/19 החליט איגוד הכדורסל לשנות את מנגנון העולות והיורדות, כך שבמקום עולה אחת ויורדת אחת מליגת העל, החל מעונת 2019/20 יהיו שתי עולות ושתי יורדות, המהלך קיבל את אישור מנהלת הליגה הלאומית אך לא את אישור מנהלת ליגת העל, בהצבעה שנערכה באיגוד הכדורסל תמכו כל חברי הדריקטוריון שנכחו כ-15 במספר ללא מתנגדים, בין החברים התומכים היו נציגים מ-4 קבוצות ליגת העל : מכבי תל אביב, בני הרצליה, הפועל באר שבע והפועל תל אביב, ההחלטה התקבלה לאחר שמנהלת ליגת העל דחתה את ההצעה להגדיל את ליגת העל ל-14 קבוצות יחד עם שינוי מספר העולות, אך בסופו של דבר הוחלט כי בסיום עונת 2019/20 תעלנה שתי קבוצות מהליגה הלאומית וקבוצה אחת תרד מליגת העל, כך שליגת העל תגדל לעונה אחת ל-13 קבוצות והליגה הלאומית ל-15 קבוצות ובסיום עונת 2020/21 העפילו שתי קבוצות מהליגה הלאומית וירדו שתי קבוצות מליגת העל ולאחר מכן בעונת 2021/22 יהיו שתי עולות לליגת העל ושתי יורדות. בעונת 2019/20 שונתה שיטת הפלייאוף בעקבות ההחלטה על שתי עולות, כאשר ברבע הגמר תשוחק שיטת הטוב מ-5 (במקום הטוב מ-3) בחצי הגמר הטוב מ-5 ובגמר משחק בית ומשחק חוץ כאשר המנצחת בסיכום שני המשחקים היא האלופה העונה יצאה לדרך ב-29 באוקטובר וקודם לכן ב-23 באוקטובר שוחק הסבב הראשון של גביע המדינה. שיטה זו לא מומשה עקב הקפאת הליגה בעקבות משבר הקורונה ושתי הקבוצות שהוליכו את הטבלה, בני הרצליה והפועל חיפה, העפילו לליגת העל, בעוד הקבוצות בתחתית הטבלה, א.ס. רמת השרון והפועל חבל מודיעין, נשארו בליגה ולא נשרו לליגה הארצית בעקבות זאת בעונת זו שיחקו בליגה הלאומית 15 קבוצות. 12 הקבוצות שנשארו בליגה מהעונה שעברה, אליהן הצטרפו. היורדת מליגת העל:מכבי אשדוד, והעולות מהליגה הארצית: הפועל עכו ומכבי עירוני רמת גן שיטת המשחקים בעונה זו הייתה זהה לעונה הקודמת אך הפעם עקב מספר אי זוגי של קבוצות, שלוש הקבוצות שיסיימו במקומות 15-14-13 ירדו לליגה הארצית. העונה הייתה אמורה להיפתח ב-5 באוקטובר לאחר טורניר גביע הליגה, אך עקב מגפת הקורנה והסגר שהטילה ממשלת ישראל, נדחו משחקי גביע הליגה, גביע המדינה ומשחקי הליגה, לאחר הסגר השני שהוטל בחגי תשרי, שוחק טורניר כדורסל 3x3 כתחליף למשחקי האימון וההכנה. בסופו של דבר החלה הליגה ב-17 בנובמבר, במשחק במסגרת המחזור ה-5 כאשר 4 המחזורים הראשונים הוושלמו במהלך העונה. == קבוצות == == צוות ונותני חסות == == שינויי מאמנים == == טבלת הליגה == === עונה סדירה === == פלייאוף עליון == === רבע הגמר === 8 הקבוצות שהעפילו משלב העונה הסדירה התמודדו בסדרות לפי דירוגן בסיום העונה הסדירה (מקום ראשון נגד מקום שמיני, מקום שני נגד מקום שביעי, מקום שלישי נגד מקום שישי ומקום רביעי נגד מקום חמישי). בסדרת הטוב משלושה (בעקבות עומס המשחקים לעונה זו בלבד), כשהקבוצה המדורגת גבוה יותר אירחה את המשחק הראשון והשלישי, המדורגת נמוך יותר אירחה את המשחק השני. === חצי גמר === ארבע המעפילות משלב רבע הגמר התמודדו בסדרת הטוב מחמישה כשהקבוצה המדורגת גבוה אירחה תארח את המשחק הראשון, השלישי והחמישי, המדורגת נמוך יותר אירחה את המשחק השני והרביעי. המנצחת בסדרה הראשונה (מקום ראשון-מקום שמיני) התמודדה נגד המנצחת בסדרה הרביעית (מקום רביעי-מקום חמישי) ואילו המנצחת בסדרה השנייה (מקום שני-מקום שביעי) התמודדה נגד המנצחת בסדרה השלישית (מקום שלישי-מקום שישי) שתי המנצחות בסדרת חצי הגמר העפילו לליגת העל, אך קודם לכן השתתפו במשחק גמר לקביעת אלופת העונה. == הגמר == שתי המנצחות בסדרות חצי הגמר העפילו לליגת העל ובגמר שיחקו על תואר אלופת הליגה הלאומית. == הבית תחתון == שבע הקבוצות שסיימו את הליגה במקומות 15-9 התמודדו בסיבוב פנימי אחד בשיטת ליגה הכולל שישה משחקים לכל קבוצה, כאשר הניקוד נמשך מהליגה הסדירה. בסיום הסבב הקבוצות שסיימו במקומות ה-5 ה-6 וה-7 בבית התחתון ירדו לליגה הארצית בעקבות צמצום קבוצת הליגה ב-1 בעונה הבאה. === מצטיין המחזור על פי בחירת הקהל === == מצטייני העונה == ==== חמישיית העונה ==== ==== החמישייה השנייה ==== == קישורים חיצוניים == מידע מאתר איגוד הכדורסל == הערות שוליים ==